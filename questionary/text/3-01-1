I. ХОРИЗОНТАЛНО ЗАКОНОДАВСТВО И ИНФРАСТРУКТУРА ЗА НЕГОВА ИМПЛЕМЕНТАЦИЈА
А. Правна основа и администрација
1. Која е правната основа и административната структура за техничките прописи, стандардите, оценка на усогласеноста, акредитацијата, сертификацијата, метрологијата и надзорот на пазарот?
Согласно Националната програма за квалитет, усвоена од страна на Владата на Република Македонија во 2001 година, беше поставена рамката на активностите кои Република Македонија треба да ги преземе, а во правец на исполнување на обврските што произлегуваат од Спогодбата за стабилизација и асоцијација.
Меѓу другите активности, приоритет (за периодот 2001-2003) беше поставување на правна рамка за техничките прописи, стандардите, оценка на усогласеноста, акредитацијата, сертификацијата, метрологијата и надзор на пазарот.
Предвидените активности се реализирани, при што во моментот правна основа и административна структура претставуваат:
−Закон за стандардизација („Службен весник на Република Македонија ”, бр. 54/2002)
−Закон за метрологијата („Службен весник на Република Македонија”, бр. 55/2002)
−Закон за акредитација („Службен весник на Република Македонија”, бр. 54/2002)
−Закон за пропишување на техничките прописи и оцената на сообразност („Службен весник на Република Македонија “, бр. 55/2002)
−Закон зa Државна пазарна инспекција („Службен весник на Република Македонија ”, бр. 35/97, 23/99, 7/2002)
−Закон за трговија („Службен весник на Република Македонија „ бр. 16/2004)
−Закон за заштита на потрошувачите („Службен весник на Република Македонија'' бр. 38/2004)
Напред наведените закони се усогласени со европското законодавство.
−Закон за контрола на квалитетот на земјоделско-прехранбените производи во надворешно трговскиот промет („Службен весник на Република Македонија’’ бр.5/98)
Закон за стандардизација
Со овој закон се уредуваат целите и принципите на македонската национална стандардизација, статусот на Институтот за стандардизација на Република Македонија (ИСРМ), како и неговите задачи, зачленувањето и неговото финансирање, подготовката, усвојувањето и објавувањето на македонските национални стандарди и нивната примена.
Основните цели на македонската национална стандардизација се состојат во унапредување на:
−квалитетот на производите, постапките и услугите преку дефинирање на нивните карактеристики кои ја определуваат нивната способност да задоволат определени барања;
−квалитетот на животот и здравјето на луѓето, безбедноста на имотот и заштита на животната средина и природата;


−економичноста и рационалноста во користење на човечка работна сила, материјали и енергија во процесот на производството и размената на стоки;
−индустриската ефикасност по пат на смалување и усогласување на разновидноста на одделни производи, процеси и услуги, како и можноста за замена на еден производ, процес или услуга со друг, при што ќе бидат исполнети истите барања и;
−меѓународната трговија со стоки и услуги со отстранување на пречките во трговијата.
Македонската национална стандардизација се заснова на следниве принципи:
−доброволна примена на македонските стандарди;
−право на учество на сите заинтересирани страни во подготовката на македонските стандарди, заштита од доминацијата на поединечните над заедничките интереси во постапката за подготвување на македонските стандарди;
−консензус од заинтересираните страни во поглед на содржината на македонските стандарди;
−транспарентност на постапката за подготвување на македонските стандарди;
−задолжително објавување на усвојувањето на македонските стандарди и
−усогласување со научниот и техничкиот степен на развој и искуства, како и усогласување со правилата на меѓународната и европската стандардизација.
Закон за метрологијата
Со овој закон се уредува метролошкиот систем во Република Македонија; надлежноста на Бирото за метрологија; законските мерни единици; еталоните; референтните материјали; прометот и употребата на мерилата; оцената на сообразноста на типот на мерилата; верификација на мерилата; важноста на ознаките и сертификатите за сообразност на типот на мерилата и ознаките и жиговите, односно сертификатите за верификација на мерилата од странско потекло; метролошкиот надзор над количините и ознаките на пакуваните производи; надзорот над примената на овој закон и други прашања од значење за метролошкиот систем заради обезбедување мерно единство во Републиката и со светот.
Одредбите на овој закон се однесуваат за мерилата кои се употребуваат за обезбедување на:
−заштита на здравјето на луѓето, животните и растенијата;
−заштита на животната средина и природата;
−општата техничка безбедност;
−непречена размена на стоки и услуги и
−постапка пред управни и правосудни органи.
Закон за акредитација
Со овој закон се уредува основањето, организацијата и работењето на македонскиот институт за акредитациjа, како јавна установа која врши работи и задачи на национален акредитационен сервис, како и постапката за акредитирање што се врши во согласност со овој и други закони и прописите донесени врз основа на закон и надзор над исполнувањето на барањата за акредитација.
Институтот за акредитација на Република Македонија (ИАРМ), пред се, врши акредитација на:
−лаборатории за тестирање и калибрација;
−тела кои вршат сертификација на производи;
−тела кои вршат сертификација на системи за квалитет;
−тела кои вршат сертификација на системи за заштита на животната средина и природата;
−тела кои вршат сертификација на лица и
−тела кои вршат инспекција (контрола).
Постапката за акредитација ИАРМ ја спроведува врз основа на овој закон и други закони и во согласност со барањата содржани во соодветните национални, европски и меѓународни стандарди и документи на европските и меѓународните организации за акредитација.
Акредитацијата е дејност од јавен интерес.


Закон за пропишување на техничките прописи и оцена на сообразноста
Со овој закон се уредува:
−Технички барања кои треба да ги исполнуваат производите;
−Начин на пуштање во промет
−Постапка за оцена на сообразност (тестирање, сертификација и инспекција (контрола)
−Барања кои треба да ги исполната телата кои учествуваа во постапката за оцена на сообразноста
−Документи кои го следат производот кога се пуштаа во промет
−Тело надлежно за надзор на пазарот на производите
−Начин и обврска за означување на производите.
Техничките барања, пред се, се донесуваат на:
−остварување и заштита на јавниот интерес;
−заштита на животот и здравјето на луѓето, животните и растенијата;
−заштита и унапредување на животната средина и
−природата и заштита на потрошувачите и на другите корисници на производите.
Закон за Државна пазарна инспекција
Со овој закон се уредуваат надлежностите, овластувањата и организацијата на Државниот пазарен инспекторат.
Закон за трговија
Со Законот за трговија се уредува трговијата на домашниот и странскиот пазар со што се овозможува трговијата непречено да се одвива како и воспоставување на меѓусебна доверба и соработка меѓу членките на СТО, што пак ќе овозможи да се намалат и трговските бариери со што трговските субјекти ќе имаат еднаков атретман на пазарот.
Со овој закон се регулирани условите за вршење на трговијата на големо и трговијата на мало, продажбата на пазарите на големо и мало, услугите во трговијата и сл.
Законот за трговија е единствен закон со кој се уредува трговијата на домашниот и странскиот пазар што овозможува трговијата непречено да се одвива со воспоставување на меѓусебна доверба и соработка меѓу членките на СТО, што пак ќе овозможи да се намалат и трговските бариери со што трговските субјекти ќе имаат еднаков атретман на пазарот.
Преку трговијата ќе се стимулира економскиот развој отварање на пазарите, поголем избор на производи како и воспоставување на поголема сигурност и дисциплина во вршење на прометот на стоките и давањето на услугите во оваа област.
Со Законот за трговија прецизно се дефинираат обврските на трговците за пазарен пристап како и зајакнување на овластувањата и надлежностите на инспекциските органи во спроведување на истиот.
Според Законот за трговија трговецот има обврска исполнувањето на минимално техничките услови и започнувањето со работа да го пријави на Државниот пазарен инспекторат и на надлежниот орган на Општината однсоно градот Скопје најмалку 15 дена пред почетокот на работењето на продажниот или друг деловен објект.
Постапката за начинот на утврдување на минимално-техничките услови за вршење на одредена дејност e поедноставена со донесувањето на Законот.
Согласно Законот, трговецот е должен исполнувањето на условите да го пријави на Државниот пазарен инспекторат и на надлежниот орган на Општината односно градот Скопје најмалку 15 дена пред почетокот со работа на продажниот или друг деловен објект. Формата и содржината на образецот е посебно пропишана со Правилник донесен од Министерот за економија. Врз основа на поднесената пријава Државниот пазарен инспекторат не донесува посебен акт, а утврдувањето на условите го врши во редовен надзор.
Закон за заштита на потрошувачите


Со овој закон се уредува заштитата на правата на потрошувачите, условите и начинот на заштитата на потрошувачите, условите за трговско работење што се од значење за заштита на правата на потрошувачите, правата и обврските на здруженијата на потрошувачите како и надлежностите на органите на државната управа во однос на заштитата на потрошувачите.
Во законот а со цел заштита на потрошувачите е и одредбата со која увозникот е поистоветен со производителот.
Новина во овој закон, а во интерес на заштитата на потрошувачите е зајакнувањето на управните мерки со кои се наложува отстранување на недостатоци во определен рок. Меѓутоа доколку трговецот во определениот рок не ги отстрани недостоците се превземаат подрастични мерки.
Закон за контрола на квалитет на земјоделски и прехранбени производи од увоз
Државниот пазарен инспекторат, контролата на квалитетот на земјоделските и прехрамбените производи во надворешно трговскиот промет го врши врз основа на одредбите на Законот за контрола на квалитетот на земјоделските и прехрамбените производи во надворешно трговскиот промет (Службен весник на РМ бр. 5/1998), стандардите како и подзаконските акти односно правилници.
Со овој закон се уредува начинот на вршење на контрола на квалитетот на одделни земјоделски и прехранбени производии нивните преработки во надворешно трговскиот промет.
Како контрола на квалитетот на производите се смета контролата на физичко хемиските и органолептичките својства на производот, количеството, декларирањето, пакувањето, означувањето, амбалажата, превозните средства, и транспортирањето.
Контролата на квалитетот во смисла на овој закон не се однесува на здравствената, ветеринарно-санитарната и фитосанитарната контрола на исправност на производите.
2. Како се организирани овие функции, како се спроведуваат и координираат?
Mоменталната структура во Република Македонија и опис на начинот на координација и спроведување на функциите:
Структура:
1.Регулаторни функции реализирани преку:
-надлежни министерства;
-координатор Министерство за економија;
2.Репресивни функции реализирани преку:
-царнски органи; и
-органи надлежни за надзор на пазарот;
3.Превентивни функции реализирани преку:
-Институт за стандардизација на Република Македонија;
-Биро за метрологија;
-Институт за акредитација на Република Македонија;
-Мрежа на лаборатории, сертификациони тела и инспекциски (контролни) тела.
Согласно Законот за пропишување на техничките прописи и оцената на сообразноста („Службен весник на Република Македонија“, бр. 55/2002), донесувањето на техничките прописи (подзаконски акти) е во надлежност на соодветните министерства (Министерство за економија, Министерство за здравство, Министерство за земјоделство, шумарство и водостопанство, Министерство за животна средина и просторно планирање, Министерство за транспорт и врски).


Надлежни министерства
Царински органи
Органи за надзор на пазарот
Слободно движење на стоки
ИСРМ
ИАРМ
БМ
<!endif!>Превентивни функции
Лаборатории
Сертификациони тела
Инспекциски (Контролни) тела
Државен пазарен инпекторат
Државниот пазарен инспекторат функционира како орган во состав на Министерството за економија. Работите се вршат преку секторот за инспекциски надзор и осум одделенија на територијата на Република Македонија.
Секторот за инспекциски надзор ја организира, оперативната активност на одделенијата во состав на секторот кои преку државните пазарни инспектори вршат непосреден инспекциски надзор над примената на законите и прописите и други акти од областа на прометот на стоки и услуги, квалитетот на производите и услугите во производството и прометот, цените на производите и услугите во произвоството и прометот, заштита на потрошувачите, контрола на квалитет на земјоделските и прехранбени прозводи во надворешно трговскиот промет а врши и други работи определени со закон и други прописи.
Организира соработка на ниво на сектор и одделенија, меѓуодделенска соработка и меѓуинституционална соработка
Во зависност од актуелните појави има отворена соработка во правец на организирање надзори и со други државни органи (Министерство за внатрешни работи, Управата за јавни приходи, Управата за царина), асоцијации на потрошувачите.
Секторот превзема мерки и активности за стручно оспособување и усовршување на инспекторите на интерно и екстерно ниво.
На интерно ниво организира средби на инспекторите со цел да се обезбеди воведување на принцип на еднообразност и унифицираност на постапката во спреведување и примена на законската и друга регулатива, организирање на семинари, состаноци, светувања, со цел едукација, оспособување и усовршување на инспекторите.
На екстерно ниво секторот делегира и обезбедува учество на семинари, советувања, комисии организирани од Министерството за економија, друга институција во Република Македонија или надвор од неа.
Со инспекторатот раководи директор кој го именува Владата на Република Македонија.


Оперативната функција на раководење е доделена на раководителот на сектор кој го именува Министерот за економија.
Со одделенијата раководат раководители кои исто така се именувани од Министерот за Економија.
Во состав на Секторот, функционира и извршна група која го спроведува присилното извршување на извршните решенија донесени од пазарните инспектори а се однесуваат на непаричните обврски.
Институт за стандардизација на Република Македонија (ИСРМ)
За вршење на работите и задачите од областа на стандардизапијата утврдени со Законот за стандардизација и друг закон, Владата на Република Македонија основа Институт за стандардизација на Република Македонија (ИСРМ), како посебна јавна установа. ИСРМ има својство на правно лице.
ИСРМ ги врши, пред се, следниве работи и задачи:
−подготвување и усвојување на македонските стандарди и други стандардизациони документи кои ја сочинуваат македонската национална стандардизација;
−водење регистар на македонските стандарди;
−претставување на интересите на македонската национална стандардизација во меѓународните, европските и регионалните организации, како и организациите за стандардизација во други земји;
−прибирање на меѓународни, европски стандарди и стандардизациони документи, воспоставување и одржување на нивна база на податоци, како и стандарди и
стандардизациони документи на други национални стандардизации;
−обезбедување на информации за заинтересираните страни од базата на податоци;
−издавање гласило во кое се содржани инфармации за започнувањето и текот на постапката за подготвување и усвојување на стандарди и стандардизациони документи на македонската национална стандардизација, како и информации за меѓународните и европските стандарди и стандардизациони окументи;
−издавање и продажба на стандарди и други стандардизациони документи на македонската национална стандардизација, како и продажба на меѓународни, европски и други стандарди и стандардизациони документи;
−промовирање на примената на македонските стандарди;
−учество во работата на меѓународни и регионални тела за стандардизација;
−продажба на стандарди и стандардизациони документи врз основа на договори и членства во меѓународни, регионални организации и други странски тела за стандардизација;
−се грижи за извршување на обврските од областа на стандардизацијата кои произлегуваат од ратификуваните меѓународни договори кои ги склучила Република Македонија и
−врши и други работи и задачи во врска со спроведувањето на Законот за стандардизација и други закони.
Работите кои ги врши ИСРМ немаат за цел остварување на добивка.
Во рамките на ИСРМ постои и Информативно контактно тело (inquiry point).
За потребите за подготвување на прописи со кои се уредуваат технички барања за производите, со цел да се осигура безбедноста на имотот и заштита на животот и здравјето на луѓето и животната средина и природата, ИСРМ подготвува, усвојува и објавува соодветни стандарди на барање на Владата на Република Македонија.
ИСРМ има Статут кој го донесува Собранието на Институтот со кој се уредува името, седиштето и неговата организација, органите и нивните надлежности и одговорности, правата и обврските на членовите на Институтот, и други прашања во врска со остварувањето на дејноста заради која е основан Институтот во согласност со овој и друг закон и актот за основање. Согласност на Статутот дава министерот за економија.


Органи на Институтот се:
−Собрание;
−Совет;
−Директор и
−Одбор за контрола на материјално-финансиското работење.
Собранието го сочинуваат членовите на Институтот. Со Собранието претседава претседател. Претседателот го избира Собранието.
Орган кој управува со работата на Институтот е Советот на Институтот. Претседателот и членовите на Советот на Институтот ги именува и разрешува Собранието на Институтот од редот на истакнати стручни и компетентни лица од областа на стандардизацијата за период од четири години.
Со Институтот раководи директор. Директорот на Институтот ја организира и раководи со работата на Институтот, го претставува и застапува Институтот спрема трети лица и е одговорен за законитоста во работењето на Институтот. Директорот на Институтот го именува и разрешува Советот. На одлуката за именување и разрешување на дирек-торот согласност дава Владата на Република Македонија. Директорот на Институтот се именува за време од четири години и по истекот на мандатот може повторно да биде избран.
За вршење на стручни работи Советот формира технички комитети.
Досега се формирани 20 технички комитетити, во кои се вклучени повеќе од 200 домашни експерти, а се применуват 11.610 македонски стандарди. Овие стандарди се распоредени во 18 гранки и 177 главни групи.
Биро за метрологија (БМ)
−За вршење на стручните и другите работи во областа на метрологијата утврдени со Законот за метрлогијата (Сл. Весник на РМ”, бр. 55/2002) и со други закони се основа Биро за метрологија (БМ), како орган во состав на Министерството за економија. Бирото има својство на правно лице. Со Бирото раководи директор.
БМ ги извршува работите и задачите од областа на метролошкиот систем на Република Македонија, кои се однесуваат на:
−надзор над употребата и начинот на пишувањето на законските мерни единици;
−обезбедување на следливост, и остварување, чување и одржување на националните еталони и сертифицираните референтни материјали;
−обезбедување на следливост на референтните еталони;
−калибрација на еталони и мерила;
−учество во постапката за акредитација на лаборатории за калибрација и тестирање врз основа на Законот за акредитација;
−надзор над работењето на правните лица овластени за извршување на одделни работи од областа на метрологијата врз основа на овој закон;
−оцена на сообразноста на типот на мерилата;
−верификација на мерилата;
−постапка за регистрација за признавањето на важноста на ознаките и сертификатите за сообразност на типот на мерилата и ознаките и жиговите, односно сертификатите за верификација на мерилата од странско потекло;
−метролошки надзор над количините и означувањето на пакуваните производи;
−стручен надзор над примената на одредбите од овој закон и прописите донесени врз основа на овој и други закони;
−постојан тренинг и едукација на вработените во Бирото и во овластените правни лица;
−дефинирање на работате и задачите на метролошкиот совет и учество во неговата работа;
−консалтинг услуги за потребите на правните и физичките лица кои вршат промет или употреба на мерила;
−соработка со други инспекциски органи и


−други работи и задачи во врска со спроведувањето на Законот за метрлогијата и прописите донесени врз основа на овој закон.
Бирото членува и ја претставува Република Македонија во меѓународните и регионалните организации од областа на метрологијата, соработува со нив и учествува во нивната работа.
Министерот за економија формира Метролошки совет, кој работи како стручно и советодавно тело на Бирото во областа на метрологијата.
Бирото издава гласило.
Институт за акредитација на Република Македонија (ИАРМ)
За вршење на работите и задачите од областа на акредитација утврдени со Законот за акредитација (Службен весник на Република Македонија, бр. 54/02), Владата на Република Македонија основа Институт за акредитација на Република Македонија (ИАРМ) како јавна установа. Институтот има својство на правно лице.
Институтот за акредитација на Република Македонија ИАРМ), пред се, врши акредитација на:
−лаборатории за тестирање и калибрација;
−тела кои вршат сертификација на производи;
−тела кои вршат сертификација на системи за квалитет;
−тела кои вршат сертификација на системи за заштита на животната средина и природата;
−тела кои вршат сертификација на лица;
−тела кои вршат надзор;
ИАРМ исто така:
− членува и учествува во работата на европски и меѓународни организации за акредитација и ги застапува интересите на Република Македонија во нив;
−дава мислења на државните органи за прашања кои се однесуваат на акредитацијата и дава мислења за одобренија за оспособеноста за спроведување на постапката за оцена на сообразноста;
−врши оцени и одобрување на компетентноста на телата за оцена на сообразноста, вклучувајќи и оцена на исполнетоста на барањата за телата кои вршат оцена на сообразноста според дадена регулатива.
Институтот работи во согласност со законите и другите прописи со кои се уредува работењето на јавните установи, освен ако со овој закон поинаку не е определено.
Работите кои ги врши Институтот немаат за цел остварување на добивка.
Институтот членува и ја претставува Република Македонија во европските и мегународните организации од областа на акредитацијата, соработува со нив и учествува во нивната работа.

Лабаратории, сертификациони и инспекциски тела
Во Република Македонија има наследена мрежа на лабаратории, сертификациони и инспекциски тела, чиј статус е уреден со старата законска рамка и принцип на одобрување, авторизација и акредитација.
Во иднина се планира да добијат акредитација согласно новиот Закон за акредитација, и релевантните меѓународни и европски стандарди, со цел потрврдување на нивната компетентност. Дел од нив се наоѓа во постапка на акредитација (поднесени се повеќе од 15 апликации).
Во регулираната област, врз основа на акредитацијата, надлежниот министер може да издаде овластување според Законот за пропишување на технички прописи и оцената на сообразност (“Службен весник на РМ” 55/02).
Во периодот од 15 септември до 1 октомври 2004 година, во рамки на мисијата на Светска банка, во правец на подготовка на проект за зајакнување на институционалниот капацитет во Република Македонија за промовирање на економскиот раст и понатамошна подготовка на земјата за членство во Европската унија, меѓу другите активности, земено е во предвид и подобрување на квалитетот на системот на Стандадизација, Акредитација, Метрологија, Сертификација и Надзор на пазарот. Оваа компонента на проектот ќе се одвива во соработка со ЕК/ЕАР.
3. Која е основата на прописите за усогласеност на производите и во која мерка законодавството е усогласено со европското, односно минималните барања, непостоење на обврзувачки стандарди, самосертификација и претпоставка за сообразност?
Основа на прописите за сообразност на производите се:
−Законот за стандардизација („Службен весник на Република Македонија“, бр. 54/2002)
−Законот за метрологијата („Службен весник на Република Македонија“, бр. 55/2002)
−Законот за акредитација („Службен весник на Република Македонија“, бр. 54/2002)


−Законот за пропишување на техничките прописи и оцената на сообразност („Службен весник на Република Македонија“, бр. 55/2002)
−Закон за заштита на потрошувачите („Службен весник на Република Македонија“,
бр.38/2004)
−Закон за трговија („Службен весник на Република Македонија“, бр.16/2004)
Законите се изготвени со техничка помош од ЕУ и во нив се имплементирани принципите на Европското право и добра пракса во оваа сфера.
Овие закони претставуваат основа за понатамошна имплементација на техничкото законодавство и таа имплементација е во тек.
Се планира донесување на Закон за општа безбедност на производите кој е опфатен во рамите на GTZ проектот-Траспозиција на ЕУ директиви на Новиот приод во националното законодавство и TWINING проектот со Република Словенија за приближување на законодавството во областа на Внатрешниот пазар – слободно движење на стоки, како и транспорнирање на 10 ЕУ директиви од новиот пристап, за што е изготвен посебен
Акционен план, кој е составен дел на Националната програма за усогласување на законодавството (НППЗ).
В. Правен/Административен капацитет
Дали релевантните министерства и техничките организации имаат доволно обучен кадар за водење со техничките аспекти при изработката на законите и обезбедување на соодветна координација? Ве молиме прецизирајте.
Согласно заклучоците на Владата на Република Македонија од 22.03.2004 година за усвојување на Националната програма за усогласување на законодавството (НППЗ) на Република Македонија со законодавство на Европската унија, утврдени се надлежностите на релевантните министерства за усогласување на законодавството за планираните правни прописи, односно имплементација на ЕУ директивите од новиот и секторски приод во македонското законодавство.
Во првата фаза на тој процес, потпомогнати со проектот SMAQV’a – техничка помош за институтите за стандардизација, акредитација и метрологија и оцена на квалитетот како и TWINNING проектот со Република Словенија за приближување на законодавството во областа на Внатрешниот пазар – слободно движење на стоки, се оценува спремност и оспособеност на релевантните министерства за спроведување на тој процес за имплементација и координација, што ќе биде основа за припрема на детален план за имплементација.
Надлежните министерства, кои имаат основано работни групи за имплементација на ЕУ директивите од новиот пристап, за сега немаат доволен број оспособен кадар за тие задачи.
Институтот за стандардизација на Република Македонија, Институтот за акредитација на Република Македонија и Бирото за метрологија имаат соодветно обучен персонал, но не во доволен број за поддршка на министерствата кои ќе го ускладуваат техничкото законодавство на РМ со техничкото законодавство на ЕУ.
За зајакнување на капацитетот на релевантните министерства и техничките организации, се користи техничка помош од ЕУ со која ќе се дефинира планот за преструктуирање на кадровската политика и нови вработувања.


C. Стандардизација
1. Дали Институтот за стандардизација може да ги имплементира европските и меѓународните стандарди? Дали Институтот за стандардизација има направено оцена на потребата од инвестиции и техничко знаење потребно за негово учество во Европскиот систем на стандарди?
Согласно Законот за стандардизација (“Службен весник на Република Македонија” 54/2002) и Статутот (декември 2003 год.), Институтот за стандардизација на Република Македонија (во понатамошниот текст ИСРМ) е национално тело за стандардизација кое е надлежно за воспоставување на техничката инфраструктура за стандардизација, која ја сочинуваат техничките работни тела (технички комитети и работни групи) во чија работа можат да се вклучат сите заинтересирани страни: владини институции (министерства, органи во состав на министерствата) стопанството, индустријата, научно-образовни институции, невладини здруженија на граѓани, стопнаска комора и други.
Досега се основани 20 технички комитети во кои се вклучени над 200 експерти во областите кои ги покриваат комитетите. Направена е анализа на постоечкиот статус на активностите како и потребите за идните активности во областа на стандардизацијата. Врз основа на оваа анализа изготвен е предлог за воспоставување на потребната техничка инфраструктура (технички комитети) за усвојување на европските стандарди како македонски. Предвидено е во три фази во периодот од наредните три години формирање на уште 40 технички комитети, со што ќе има вкупно 60 технички комитети кои со својот делокруг на работење ќе ги покриваат областите на работа на CEN, CENELEC и ETSI.
Процесот на усогласување на техничкото законодавство во Република Македонија со законодавството во Европската унија е во надлежност на ресорните министерства. Овој процес ја определува и динамиката на превземањето на европските стандарди. Земајќи ја во предвид постоечката состојба и очекуваниот развој во наредниот период, превземањето на европските стандарди како македонски стандарди во најголем дел ќе се изврши со методот на индосирање (ендорсемент).
Направена е проценка за бројот на хармонизирани ЕН стандарди од десете директиви од Новиот приод кои се оперделени како приоритетни за имплементација во законодавството на Република Македонија.
Во согласност со условите за придружно членство во европските организации за стандардизација, ИСРМ планира и врши унапредување на техничкото знаење потребно за учество во европскиот систем за стандардизација. Во рамките на националната ЦАРДС програма –СМАЉВ-а проектот (01 јули 2003 - 31 октомври 2004), обезбедено е:
−информатичка (хардвер) и телекомуникациска опрема,
−тренинзи и семинари.
Новата информатичко-телекомуникациска опрема претставува основа за воспоставување на нов информациски систем кој ќе ја подржува националната стандардизација за учество во европската стандардизација.
Дополнително е предвидена и тренинг програма за сите заинтересирани страни за стандардизација со што ќе се унапреди техничкото знаење потребно за учество во европскиот систем на стандардизација.
ИСРМ направи проценка за потребата од инвестиции и тоа за:
−кадровска доекипираност
−обука, предвидени се 15 тренинзи во рамките на CARDS SMAQV’a проектот -техничка помош за институтите за стандардизација, акредитација и метрологија и оцена на квалитетот, како и учество на представници на ИСРМ во CARDS -Твининг проектот меѓу Република Македонија и Република Словенија за приближување на законодавството во областа на внатрешниот пазар – слободно движење на стоки
−воспоставување на софтвер за менаџирање на информацискиот систем на ИСРМ
−инвестиции за реализација на процесот за превземање на европските стандарди во македонски
ИСРМ направи проценка за инвестициите во 2005 година за преземање на европските хармонизирани стандарди од директивите на Новиот приод. Оваа проценка е содржана во Буџетот за 2005 година.
2. Дали бројот на вработени и начинот на финансирање е адекватен?
Во овој момент во Институтот за стандардизација на Република Македонија (ИСРМ) се вработени вкупно осум (8) службеника што е недоволно за извршување на сите работи и задачи што треба да ги врши ИСРМ.
Согласно новоусвоената организација и систематизација на ИСРМ се предвидува вкупниот број на вработени да изнесува 27.
Согласно член 19 од Законот за стандардизација, работите и задачите се финансираат од Буџетот на Република Македонија и од приходи што ги остварува ИСРМ.
Od bor za k ont r ol a na mat er i jal no- f i nansi sk o r abot ew e
S OBRANI E
S OV ET
DI REKTO R
ZAMENI K DI REKTOR
ODDL ENI E ZA S TANDARDI
ODDEL ENI E ZA S TANDARDI OD
EL EKTROTEHNI KA
ODDEL ENI E ZA OCENA S OOBRAZNOS T NA S I S TEM I ZA KVAL I TET I P ERS ONAL
ODDEL ENI E ZA I NF ORMI RAW E
ODDL ENI E ZA I ZDAVA^ KA DEJNOS T I BI BL I OTEKARS TVO
3. Кој е процентот на стандарди кои се усогласени со европските стандарди (дадете пооделни проценти за ЦЕН, ЦЕНЕЛЕК и ЕТСИ стандардите)?
Основа за подготовка на Програмата за усвојување на европските стандарди како македонски стандарди во 2005 година претставува процесот на имплементација на десет директиви од Новиот приод кои се определени како приоритетни за Република Македонија. Се предвидува превземањето на европските хармонизирани стандарди како македонски стандарди во најголем дел да се изврши со методот на индосирање (ендорсемент).
Досега се усвоени 5 европски стандарда од областа на топлинска изолација.
Во постапка на преземање на европски стандарди како македонски со превод на македонски се:
−20 од областа на градежништво;
−2 од областа на недеструктивни испитувања - терминологија-; и
−2 од областа на нафтени деривати.
Со цел подобрување на инфраструктурата на квалитетот, во областа на стандардизација, за наредниот период таргетирани се следниве активности: воведување на систем за брзо прифаќање на европските стандарди и модернизација на базите на податоци за електронско архивирање и дистрибуција на стандардите.
4. Наведете го (или наведете во таа насока) членството во европските и меѓународни организации за стандардизација ( ЦЕН, ЦЕНЕЛЕК, ЕТСИ и други). Дали постои временски распоред за постигнување целосно членство во ЦЕН и ЦЕНЕЛЕК? Какви се односите со меѓународните тела за стандардизација (ИЕЦ и ИСО)?
Од 01.01.1995 година Институтот за стандардизација на Република Македонија (ИСРМ) е полноправен член во Меѓународната организација за стандардизација – ISO. ИСРМ е полноправен член во еден ISO технички комитет и посматрач во два технички комитети. Заради недостаток на финансиски средства, учеството во работата на состаноците на техничките комитети е незначително.
Од 2001 година ИСРМ (претходно Завод за стандардизација и метрлогија) е учесник во IEC Програмата за придружни членки. Заради исполнување на условите за придружно членство во CENELEC, на 13.09.2004 година во Женева, ИСРМ поднесе апликација за асоцијативно членство во IEC.
Од 14.01.2005 година ИСРМ е асоцијативна членка на IEC.
ИСРМ како национално тело за стандардизација на Република Македонија е придружен член во CEN од 01.07.2003 година.
Остварени се преговори и непходни подготовки за поднесување на апликацијата и отпочнување на процедурата за придружно членство во CENELEC. Апликацијата за придружно членство во CENELEC.
Се предвидува поднесување на апликација за членство во ETSI.
Активностите на македонската стандардизација се насочени кон забрзани подготовки за исполнување на 9 услови (законски, организациони и технички) за добивање статус на полноправна членка во CEN и CENELEC.
Рок за постигнување на полноправно членство во CEN и CENELEC на Република Македонија е таргетиран за најмалку пет до шест години.
D. Акредитација
1. Дали во земјата има систем за акредитација и тело за акредитација? Дали е независно? Дали телото располага со сите технички и административни компетенции


неопходни за акредитирање на сертификационите тела во согласност со европскиот систем?
Дали во земјата има систем за акредитација и тело за акредитација?
Да, Институтот за акредитација на Република Македонија (ИАРМ) е единствено национално тело за акредитација.
Работната рамка врз основа на која функционира ИАРМ се заснова на:
−Законот за акредитација (Службен весник на Република Македонија”, бр. 54/2002)
−Одлуката на Владата на Република Македонија за оснивање на ИАРМ;
−Статутот на ИАРМ;
−Актите на Советот на ИАРМ;
−Актите на Директорот на ИАРМ;
−Меѓународни и европски стандарди;
−Документите на EA, ILAC и IAF.
Дали е независно?
Да, ИАРМ е независно тело во своите активности и одлуки. Принципите врз основа на кои се заснива работата на ИАРМ се:
−транспарентност и достапност;
−застапување на јавните интереси;
−доброволен карактер на акредитацијата;
−независност;
−непристрасност;
−хармонизација и еквивалентност на постапките;
−недискриминација;
−градење на доверба мај клиентите;
−заштита на податоците;
−непрофитно работење.
Овие принципи се вградени во документите кои ја креираат работната рамка на ИАРМ.


Стандарди според кои работи ИАРМ
Accreditation Institute (IARM)
ISO Guide 61/EN 45010
ISO Guide 58/EN 45003
ISO/IEC 17010
* За медицински лаборатории
Дали телото располага со сите технички и административни компетенции неопходни за акредитирање на сертификационите тела во согласност со европскиот систем?
Да, ИАРМ располага со минимум технички и административни компетенции неопходни за акредитрање.
Располага со:
−соодветен уреден работен простор, доволно голем за сместување на сите планирани работници согласно систематизацијата и организацијата на ИАРМ;
−во рамките на во рамките на CARDS SMAQV’a проектот - техничка помош за институтите за стандардизација, акредитација и метрологија и оцена на квалитетот, до крајот на 2004 година ИАРМ е опремен со најмодерна информатичка опрема.
Органите и телата преку кои ИАРМ ги извршува своите функции се:
−Совет;
−Директор;
−Одбор за контрола на материјално – финансиското работење;
−Одбор за акредитација;
−Комисии за оцена;
−Технички комитети;
−Комитет за оценувачи и експерти;
−Комитет за приговори.
Сите органи и тела на ИАРМ се формирани.
2. Дали телото за акредитација има договори со европски или со други меѓународни организации за акредитација?
ИАРМ нема потпишано договори со европски и други меѓународни организации за акредитација.


3. Дали е член или делува во насока да стане член на која и да било од овие организации ?
Во октомври 2004 година Институтот за акредитација на Република Македонија (ИАРМ) поднесе апликација за членство во ЕА – Европска организација за акредитација.
Исто така се планира во тек на 2005 година ИАРМ да поднесе апликација за членство во две меѓународни организации за акредитација, и тоа IAF – Меѓународен форум за акредитација и ILAC – Меѓународна соработка за акредитација на лаборатории.
E. Сертификација/ тестирање/ инспекција
1. Кои надлежни тела (и во кои производни сектори) постојат во вашата земја во овие области? Дали е направена оцена на овие тела за лабораториската практика, неопходната опрема и потребите од обука на кадарот?
Кои надлежни тела (и во кои производни сектори) постојат во вашата земја во овие области?
Во Република Македонија постои наследена мрежа на лаборатории, сертификациони и инспекциски (контролни) тела, чиј статус е идентификуван согласно старата законска рамка и стариот принцип на одобрување, овластување и акредитација.
Во наредниот период ќе следи нивна акредитација согласно Законот за акредитација и соодветните меѓународни и европски стандарди за да се оцени и потврди нивната техничка компетентност.
Дел од нив е веќе во постапка за добивање на акредитација (повеќе од 15 апликации за акредитација).
Во регулираната област, врз основа на акредитацијата, надлежниот министер може да издаде овластување според Законот за пропишување на технички прописи и оцената на сообразност.
Moже да се сумира дека во Република Македонија воочена е потребата за:
−Обезбедување на услови за сертифицирање производи од страна на македонски сертификациони тела чии сертификати ќе бидат признати на европскиот и меѓународниот пазар и воведување на принципите на глобален и модуларен приод при постапката за сообразност.
−Воведувањето на национални сертификациони тела кои ќе работат согласно критериумите наведени во стандардите МКС ЕН 450 11 и 450 012 и ќе бидат надлежни за сртификација на производи.
Дали е направена оцена на овие тела за лабораториската практика, неопходната опрема и потребите од обука на кадарот?
Оцена на состојбата на лабораториите, сертификационите и инспекциските (контролни) тела е направена во студијата во рамките на CARDS SMAQV’a проектот -техничка помош за институтите за стандардизација, акредитација и метрологија и оцена на квалитетот (простор, опрема, кадар, проблеми).
Студијата ги утврдува активностите кои се таргетирани како неопходни за реализација во Република Македонија:
1.Изградба на националниот систем за оцена на сообразност,кој ќе овозможи имплементација на барањата за безбедност на производите, давајќи приоритет на секторите во кои Република Македонија има интерес.
2.Транспонирањето на ЕУ директивите од новиот приод и воспоставување на функционална инфраструктура за оцена на сообразност засниван на принципите на
новиот и глобален пристап на ЕУ преветивно треба да обезбеди слободно движење на индустриските производи.
Транспонирани директиви и развиен национален систем за оцена на сообразност се основа за потпишување на PECA протоколите кои гарантираат слободно движење на индустриските производи.
Исто така, во иднина, државните органи за надзор на пазарот не ќе можат да функционираат аргументирано без развиен национален систем за оцена на сообразност.
Студијата предлага да се:
1.Изработи документ „Стратегијата за развој и изградба на националниот систем за оцена на сообразност заснован на принципите на новиот и глобален пристап на ЕУ “
2.Определат приоритетните области опфатени, пред се, со ЕУ директивите од новиот приод
3.Дефинираат кои услови треба да се исполнат за да може компетентно да профункционира националниот системот за оцена на сообразноста во приоритетните области (независност, непристрасност и слично)
4.Обезбедување на ЕУ техничка помош за тренинг на персоналот
5.Индентификуваат можните извори на средства за набавка на соодветна опрема
6.Обезбедување на средства за припрема на телата за оцена на сообразност за акредитација
7.Да се определи организациониот концепт на националниот систем за оцена на сообразност (дистрибуиран, интегриран или комбиниран).
Во правец на реализација на споменатите активности, во рамките на CARDS SMAQV’a проектот -техничка помош за институтите за стандардизација, акредитација и метрологија и оцена на квалитетот, согласно чл. 5, чл 68 и чл. 73 од ССА, клучната цел за обезбедување на техничка помош за операционализација и непречено функционирање на таргетираната инфраструктура е постигната, при што е изградена солидна основа за имплементација на планираните активности.
F. Метрологија
1. Каква е постоечката структура за метрологија?
Сегашната метролошка инфраструктура е скоро целосно ориентирана кон законската метрологија и добро се одржува. Оваа инфраструктура е наследена од поранешниот Закон за мерните единици и мерилата, како и наследените технички прописи што се однесуваа на законската метрологија, кои во голема мера се во согласност со препораките на OIML – Меѓународната организација за законска метрологија.
Поголем дел од овие регулативи се сеуште во сила, ова се однесува на метролошките регулативи за оцена на сообразност на одредени категории мерила што се многу побројни одошто е опфатот на МИД директивата и реалните можности на Бирото за метрологија за нивно спроведување.
Бирото за метрологија врши верификација на масовните мерила: мерила за маса ваги и тегови од сите видови, водомери, мерила за електрична енергија, таксаметри, справи за мерење на течни горива, мерила за топлотна енергија, контрола на машините за дозирање и пакување контрола на предмети од скапоцени метали и други.
Следливоста на мерилата преку Бирото за метрологија тешко се обезбедува поради пред се слабата опременост и недостаток на технички персонал, а корисниците во инфраструктурата самостојно обезбедуват следливост и калибрација од странски институции. Сеуште егзистира системот на метролошки лаборатории (овластени и одобрени) што Бирото за метрологија административно ги координира.
Овластените лаборатории се правни лица овластени од министерот за економија и ги исполнуваат условите за вршење на одредена метролошка дејност – проверка на сообразеноста на својставата на мерниот инструмент пропишана со посебен технички пропис.
Одобрените лаборатории не се посебна категорија на Законот за метрологија, а беа дефинирани со претходниот закон за мерните единици и мерилата. Тоа се правни лица што обезбедуваат услови (опрема, простории и обучен персонал) за проверка на сообразеноста – верификација на мерниот инструмент од страна на работник од Бирото за метрологија на својставата на мерниот инструмент пропишана со посебен технички пропис.
Овие субјекти се упатени за идните чекори што треба да ги превземат за нивно интегрирање во новата законска рамка за инфраструктурата за квалитет низ повеќе наменски работилници и семинари и почнаа да ја сваќаат потребата од воведувањето на системите за квалитет посебно за лабораториите за калибрацијата ИСО 17025 и оцената на нивната компетентност низ процесот на акредитација. Во преодниот период со посебен Владин пропис за одобрените лаборатории е воведен е партнерски однос на договор со Бирото за метрологија до нивната транзиција во новиот систем со докажување на нивната компетентност преку акредитацијата.
Во одредени области што не се традиционални на законската метрологија постои научна метрологија (сеизмологија, генетика, биохемија) што е потребно да се интегрираат во метролошкиот систем.
2. Дали постои национална програма за развој на структурата на метрологијата?
Со конституирањето на Метролошкиот Совет се обезбеди добра база за идното креирање на националните политики, стратегии и програми за развој во метрологијата. Подготвена е нацрт политика за метрологијата и краткорочна програма за развој (двогодишна) на метролошката инфраструктура и дадена е во натамошна владина процедура.
Ова програма се базира на скринингот на метролошката инфраструктура и препораките од експертите во рамките на CARDS SMAQV’a проектот -техничка помош за институтите за стандардизација, акредитација и метрологија и оцена на квалитетот како и врз база на веќе постоечките документи од оваа област како што е Националната програма за квалитет на Република Македонија и Акциониот план за развој на неопходнита организациона инфраструктура и човечките ресурси за исполнување на барањата содржани во 73 од ССА како и врз основа на усвоената политика за развој на националната метролошка инфрструктура дадена подолу:
−Градење на компетентна и независна национална метролошка институција
−Потпирајќи се на домашните ресурси, вклучувајќи го расположивиот научен и технолошки потенцијал и врз основа на подршката од меѓународната заедница во рамките на метролошката инфраструктура ќе се обезбеди база за развој посебно на Бирото за метрологија како носител на метролошката инфраструктура и на неговите капацитети за калибрација
−Формирање на национални еталони и лаборатории
− Пред се водени од потребите и барањата на државата, стопанството и потрошувачите, заштита на граѓаните и животната средина, ќе се обезбедат соодветни национални еталони и лаборатории
−Обезбедување на база за сертификациски и инспекциски активности


− Базата ќе се состои од соодветна метролошка опрема и know-how на Бирото за метрологија
−Меѓународно признавање на домашната метролошка инфраструктура
−Преку постојани активности, меѓународни договори и меѓународна соработка да се обезбеди препознатливост на македонската метролошка инфраструктура на национално и меѓународно ниво како и членство во европски и меѓународни метролошки организации и институции
−Лоцирање на областите неопходни за одржлив развој на нашата метролошка инфраструктура
−Областите за одржлив развој ќе се лоцираат врз база на специфичностите на македонското стопанство и индустрија во глобализациски светски трендови
−Информативно-промотивни активности за метрологијата
−Ќе се организираат активности за градење и афирмација на националната метролошка инфраструктура преку организирање на работилници за метролошки теми
и
−Активно учество во работата на меѓународните организации
3.Како е осигурана следливоста кон меѓународните еталони (мерни) стандарди?
Република Македонија претставувана со Бирото за метрологија е полноправна земја членка на ОИМЛ - Меѓународната организација за законска метрологија од 1994 година. Поведена е постапка пред БИПМ -Меѓународното биро за тегови - мери во Париз за остварување на придружно членство во ЦГПМ - Генералната конференција за мери и тегови и на тој начин пристап кон Метарската Конвенција со можност за потпишување на МРА - Аранжман за меѓусебно прифаќање на сертификатите за калибрација и мерења, како еден од условите за зачленување во регионалната европска организација за метрологија - ЕУРОМЕТ преку која најсоодветно може да се обезбеди следливоста на мерењата.
Сегашната состојба е подетално објаснета во одговорот на прашањето 01_ II_P1. а) (првиот пасус), а за понатамошниот развој е дадено објаснение под б) .
Во изминатиот период Бирото за метрологија низ програмата PHARE/PRAQ III учествуваше со своите технички можности во интеркомпарациите за маса, должина и електрични големини на метролошките институции од југоисточна Европа како и калибрација на нејзините национални еталони во европските калибрациони лаборатории. Потребна е техничка помош за воведување на систем за квалитет во Бирото за метрологија како еден од условите за исполнувањето на ЕН ИСО 17025 во лабораторискиот центар на Бирото и техничка помош за подготовка за пристап на ЕУРОМЕТ.
G. Надзор над пазарот
Како земјата обезбедува производите на пазарот низ целата земја да се во согласност со барањата дадени во стандардите? (Алтернативно, дали има сигурен и стандардизиран систем на одобрување пред производите да се најдат на пазарот?) Како се обезбедува координацијата помеѓу секторите? Како се координира надзорот на пазарот помеѓу надлежните органи за надзор на пазарот и царината во однос на усогласеноста на производите и контрола на безбедноста на надворешните граници? Каква е постоечката мрежа за размена на информации помеѓу различните надлежни органи?
Во Републиката постои наследена мрежа на лаборатории, сертификациони и инспекциски (контролни) тела, чиј статус е идентификуван согласно старата законска рамка и стариот принцип на одобрување, овластување и акредитација.


Одговорноста за производите е на производителите пред да ги пуштат во промет или да ги стават во употреба. Тестирање, сертификација, односно инспекција (контрола) на производот вршат соодветни тела за сообразност. Тоа произлегува од преодните одредби на Законот за стандардизација, Законот за акредитација, Законот за метрологија и Законот за пропишување на техничките барања за производите и оцена на сообразноста, според кои прописите кои ги определуваат техничките барања за производите, постапката за оцена на нивната сообразност со техничките барања, означувањето на производите, како и потребната документација со која се проследуваат производите, се врши согласно прописите донесени врз основа на Законот за стандардизација од 1995 година („Службен весник на Република Македонија„ бр. 23/95).
Координацијата помеѓу органите за надзор на пазарот (инспекциските служби) се врши врз основа на Законот за општа управна постапка, Законот за организација и работа на органите на државната управа (“Службен весник на Република Македонија” бр. 58/2000 и 44/2002), како и посебните закони на инспекциските органи во кои се регулирани надлежностите на секој орган на државната управа.
Пред отпочнување на постапката за царинење Државниот пазарен инспекторат врши инспекциски надзор на стоките (непрехранбени производи) по однос на декларирањето и упатството за употреба кои треба да бидат напишани на македонски јазик и кирилско писмо на оригиналната амбалажа, што не ја исклучува можноста за истовремена употреба и на други јазици и знаци лесно разбирливи за купувачите, составува документ (записник) врз основа на кој надлежниот царински орган врши царинење на стоката.
Размената на информациите помеѓу различните надлежни органи се врши континуирано и со постојани меѓусебни контакти.
H. Меѓународни договори
1. Какви договори има потпишано вашата земја за взаемно признавање или соработка на полето на стандардите, тестирањето, сертификацијата и оценката на сообразност? Дали таквите договори ги користат меѓународните стандарди како основа? Ве молиме да доставите преведени копии на англиски јазик од тие договори.
Договори за меѓусебно соработка во областа на стандардизација, метрологијата, акредитација
иоцена на сообразеноста, РМ има и тоа (копии на договорите се доставува во прилог):
1.Спогодба помеѓу Заводот за стандардизација и метрологија на Република Македонија и Државниот завод за стандардизација и метрологија на Република Хрватска;
2.Спогодба помеѓу Заводот за стандардизација и метрологија на Република Македонија и Сојузниот завод за стандардизација на Република Југославија.
3.Спогодба меѓу Министерството за стопанство на Република Македонија и Државниот Комитет на Руската федерација за стандардизација, метрологија и сертификација за признавање на резултатите од испитувањата на увезената стока;
4.Спогодба меѓу Владата на Република Македонија и Кабинетот на министерите на Украина за соработка во областа на взаемно признавање на извешаите за утврдување на сообразеноста;
Протоколи за соработка и меморандуми за разбирање и тоа:
1.Меморандум за разбирање меѓу Заводот за стандардизација и метрологија на Република Македонија и Холандскиот Метролошки институт


2.Меморандум за разбирање меѓу Заводот за стандардизација и метрологија на Република Македонија и Националната лабораторија за тегови и мери на Обединетото кралство
3.Меморандум за разбирање меѓу Заводот за стандардизација и метрологија на Република Македонија и Националниот метролошки институт на Република Турција
4.Меморандум за разбирање меѓу Службата за стандардизација и метрологија на Република Македонија и Чешката Служба за Стандардизација, Метрологија и Тестирање.
5.Протокол за соработка помеѓу Заводот за стандардизација и метрологија на Република Македонија и Сојузниот завод за мери и скапоцени метали на Сојузна Република Југославија.

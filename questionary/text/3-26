
НАДВОРЕШНИ ОДНОСИ


I. ЗАЕДНИЧКА ТРГОВСКА ПОЛИТИКА
A. Трговија според принципот на најповластена нација
1. Заради добивање целосна слика во врска со разликите меѓу вашиот увозен режим и увозниот режим на ЕУ, дали можете да ни ги доставите:
а) вашата национална царинска тарифа, максималните обврзувачки царински стапки како и применливите царински стапки согласно СТО, специфирајќи ги ad valorem царините, специфичните и другите видови царини, доколку постојат (во една номенклатура; вклучително и иницијалните преговарачки права; по можност во еден документ во Excel во електронска форма. Види исто така Глава 25 за царинска унија). b) квантитативни ограничувања кои се применуваат во вашата земја, доколку постојат.
a)
Врз основа на член 4 и 5 од Законот за царинска тарифа (“Службен весник на РМ” бр. 23/03 и 69/04) Владата на Република Македонија, најдоцна до 30 ноември во тековната година ја донесува царинската тарифа за наредната година. Царинската тарифа се усогласува со превземените обврски кои произлегуваат со пристапувањето на Република Македонија во Светската трговска организација. Царинската тарифа на Република Македонија, која се применува во 2005 година, е објавена во Одлукатата за усогласување и менување на Царинската тарифа за 2005 година (“Службен весник на РМ” бр. 86/04).
Листа на отстапки и обврски за стоки на Република Македонија во СТО - Види 26_Анекс_01
Одлука за усогласување и менување на Царинската тарифа за 2005 година (“Службен весник на РМ” бр. 86/04) - Види 26_Анекс_02
Документ во Excel за царинските стапки (обврзувачки и применливи), иницијалните преговарачки права, согласно СТО и царинските стапки за 2005 година - Види 26_Анекс_03
b)
Република Македонија нема и не применува никакви увозни ниту извозни количински ограничувања.
2. Доколку имате споредбена студија меѓу вашиот увозен режим и увозниот режим на ЕЗ, ве молиме да ни ги доставите сумираните резултати.
Не поседуваме споредбена анализа на македонскиот увозен режим и увозниот режим на Европската заедница.
3. Ве молиме да ни ги доставите вашите најнови податоци за трговска размена (увоз и извоз) во електронска форма.


Македонски извоз:


Извоз по сектори



Увоз по сектори



B. Општ систем на преференции (ОСП)
Дали вашата земја ја применува шемата на ОСП? Доколку одговорот е потврден:
а) Ве молиме да го доставите датумот на првата примена на ОСП и последователните продолжувања или обновувања, периодот на валидност, времетраењето на сегашната шема и правните постапки за усвојување/продолжување на шемата.
b)Кои производи се опфатени и кои преференцијални царини се применуваат?
c)Ве молиме да ги наведете првите 10 земји корисници.
d)Дали се применува некаков механизам за рангирање?
e)Дали можете да доставите листа на корисници и текстот на правилата за потекло на производи кои се применуваат врз увозот врз основа на ОСП?
f)Дали веќе имате исклучено некои земји од трговската размена? Доколку одговорот е потврден врз која основа (санкција, степен на развој...)?
g)Дали имате посебна ОСП клаузула за заштита?
h)Колку различни режими на ОСП (општ договор, неразвиени земји, ...) постојат во рамките на шемата ОСП на вашата земја?
i)Дали тие режими имаат специфични мерки за стимулирање (какви што се нашите клаузули за работа / заштита на животната средина)?
j)Колкаво е учеството на ОСП во вкупниот увоз од трети земји?
k)Според вашите најточни сознанија, кои се главните разлики меѓу шемата на ОСП што ја применува вашата земја и шемата на ЕУ?
Доколку одговорот е негативен:
а) Според ваше мислење, какво би било влијанието врз вашата земја доколку се усвои шемата на ОСП на ЕУ?
Република Македонија не применува шема на ОСП.
Имајќи ја во предвид либерализацијата која што ја презема Република Македонија со зачленувањето во СТО (април 2003) и со склучувањето на повеќе договори за слободна трговија (опфатени се 37 европски земји) во периодот од 1996 до 2003 година, во овој момент воведувањето на ОСП шемата на ЕЗ ќе има негативни последици врз македонското стопанство.
Република Македонија со членството во СТО, за поголем дел од суровините (свила, волна, каучук и сл.) прифати нула царински стапки, а за готовите текстилни производи царините ќе се намалуваат во транзитивен период.
Цениме дека ќе бидеме спремни за примена на ОСП шемата на ЕЗ кога ќе станеме членка на Европската унија.
C. Контрола на извоз
1. Дали применувате контрола на извозот на определени производи, особено производи со двојна употреба и оружје?
Република Македонија применува контрола на извозот заради извршување на меѓународни договори, заштита на јавната безбедност, заштита на животот и здравјето на луѓето, животните и растенијата, заштита на животната средина, заштита на јавниот морал, извозот на историски и уметнички дела и благородните метали.


Контролата на извозот на определени производи, меѓу кои и производи со двојна употреба и оружје се врши врз основа на Одлуката за распоредување на стоките на форми на извоз и увоз објавена во “Службен весник на РМ” бр.91/04. – Види 26_Анекс_04
Одлуката е донесена врз основа на член 34 од Законот за трговија (“Службен весник на РМ“ бр 16/04). Согласно оваа Одлука извозот и увозот на стоките се врши врз основа на дозвола која ја издаваат ресорните министерства. Контролата на извозот на определените стоки ја спроведува Царинската управа врз основа на Одлуката во која стоките се наведени по тарифни ознаки од тарифните броеви на Царинската тарифа.
Со Одлуката за распоредување на стоките на форми на извоз и увоз соодветно се означени и одредени видови на стоки, за чиј извоз или увоз е потребна Дозвола од Министерството за одбрана со цел да се опфати еден дел од стоките кои би можеле да имаат третман на стоки и технологии со двојна употреба, до донесување на законска регулатива за контрола на извозот на стоки и технологии со двојна употреба.
Контрола на извозот на оружје се спроведува во согласност со горенаведената Одлука врз основа на дозвола која ја издава Министерството за одбрана или Министерството за внатрешни работи.
Во Министерството за економија изготвен е Работен текст на Предлог за донесување на Закон за контрола на извозот на стоки и технологии со двојна употреба. – Види 26_Анекс_05
По донесувањето на овој закон во текот на 2005 година и подзаконските акти ќе почне да се спроведува извозна контрола на стоките и технологиите со двојна употреба.
2. Ве молиме да доставите до Комисијата текстови од релевантната законска регулатива (на еден од службените јазици на ЕУ).
Ви се доставува електронска верзија од:
a)Одлуката за распоредување на стоките на форми на извоз и увоз; – Види 26_Анекс_04
b)Работниот текст на Предлогот за донесување на Закон за контрола на извозот на стоки и технологии со двојна употреба. – Види 26_Анекс_05
3.Дали вашите државни органи извршиле некаква глобална анализа на разликите меѓу оваа законска регулатива и законската регулатива на Заедницата? Доколку одговорот е потврден, ве молиме да ни ги доставите резултатите од анализата. Доколку одговорот е негативен, дали постои план да се изврши таква анализа? Ве молиме да ни доставите детални податоци за тие планови.
При изготвувањето на Работниот текст на Предлогот за донесување на Закон за контрола на извозот на стоки и технологии за двојна употреба, користени се одредбите од Регулативата 1334/2000 која ја содржи Листата на стоки и технологии со двојна употреба и нејзините Амандмани 149/2003 и 1504/2004. Во Работниот текст на Законот, предвидено е дека оваа Листа ќе се донесе во рок од 90 дена од денот на донесувањето на Законот при што во целост ќе се имплементира Регулативата 1334/2000 и нејзините Амандмани.


D. Инструменти за трговска заштита
1. Ве молиме да доставите копии (на еден од службените јазици на ЕУ) од релевантната законска регулатива која е во сила во вашата земја, а која се однесува на антидампинг мерките, мерките против субвенции и заштитните мерки.
Во Законот за трговија, дел V. Заштитни мерки (“Службен весник на РМ” бр.16/2004) содржани се општи одредби кои се однесуваат на заштитни мерки и мерки против субвенциониран увоз. - Види 26_Анекс_06
Одредбите од Законот за трговија не можат да се применат без да се донесат посебни подзаконски акти. Подзаконските акти се во изработка, но сеуште не се донесени. (За повеќе детали види 26_I_D_2).
Република Македонија нема законски одредби за антидампинг мерки.
2. Доколку не постои таква законска регулатива, ве молиме да ги опишете тековните планови за нејзино усвојување, доколку постојат такви планови.
Во врска со донесувањето на подзаконските акти за заштитни мерки и компензациони мерки информираме за следното:
Во Министерството за економија се подготвува Одлука за постапката и начинот на утврдување на заштитни мерки при зголемен увоз и Одлука за постапката и начинот на утврдување на компензациона давачка кои во првиот квартал од 2005 година ќе се предложат на Владата на Република Македонија да ги донесе.
Со овие одлуки, во основа се пропишува постапката и начинот на кој Комисијата за заштитни мерки при зголемен и субвенциониран увоз ќе утврди постоење на сериозна штета која се нанесува на домашната индустрија, односно доколку со субвенционираниот увоз се утврди материјална штета на домашната индустрија.
Е. Субвенции
1. Ве молиме да потврдите дека шемата за враќање на царина функционира на начин кој
еконзистентен со Анекс II од Спогодбата на СТО за субвенции и компензаторни мерки, и во согласност со обврските од пристапувањето кон СТО.
Системот на враќање на царината кој го применува Република Македонија, не претставува извозна субвенција во смисла на параграф (i) од Анекс I од Спогодбата на СТО за субвенции и компензаторни мерки. Во Царинската управа на Република Македонија постои систем на проверки и постапка која е во согласност со Анекс II од наведената Спогодба кои им овозможуваат на царинските органи да се осигураат дека:
-увозната стока е во целост употребена за производство на добиени производи,
-количините на увозна стока за кои се бара враќање на царината не ги надминуваат количините на добиени производи кои се извезени и
-вратената царина не го надминува износот на првобитно платената царина.
Условите за употреба на системот на враќање на царината, ограничувањата, начинот на негово одобрување, како и начинот на барање на враќање на платената царина се пропишани со членовите од 97 до 107 од Царинскиот закон ("Службен весник на РМ" бр. 21/98, 26/98,
63/98, 86/99, 25/00, 109/00, 31/01, 4/02, 55/02 и 42/03) како и со подеталните одредби во членовите од 43 до 55 и од 73 до 81 од Уредбата за утврдување на поблиските критериуми и начинот на спроведување на постапката со економски ефект ("Службен весник на РМ" бр. 20/00).
Одобрение
Системот на враќање на царината се врши врз основа на одобрение за увоз на стока наменета за производство за извоз. Одобрение се издава на барање од лицето кое ги врши производните операции или кое го договара нивното извршување. Барање вообичаено се поднесува заедно со царинската декларација за увозната стока во која се наведува дека ќе се бара враќање на царината. Царинската испостава во која е поднeсено барањето е надлежна за давање одобрение. Одобрение може да се даде доколку увозната стока може да се препознае во добиениот производ. Како мерки за препознавање по потреба се користат: земање на мостри, скици и детални технички описи, анализи и детални прегледи, проверка на евиденцијата и другите документи. Царинската испостава ги одобрува нормативите за употреба на увозната стока, а имателот на правото е должен да води евиденција за нормативите употребени во производните операции по одделни видови на увозна стока. Имателот на правото во секое време мора да биде во можност на царинскиот орган кој е надлежен за дополнителна контрола да му ја покаже оваа евиденција и да обезбеди увид на стоката во залиха. Рокот за извоз на добиени производи е најмногу една година, а во оправдани случаи може да се продолжи но не повеќе од шест месеци. Кон царинската декларација за извоз на добиени производи се приложува копија од одобрението со цел да се извршат определени проверки доколку тоа се смета за потребно.
Ограничувања
Овој систем не може да се употребува за гориво и други енергетски извори, мазива и опрема и алат. Исклучена е можноста за употреба на истоветна домашна стока во системот на враќање на царината. Имателот на правото не може да побара враќање на платената царина за споредни производи кои не се извезени како и за загуба која настанува во текот на производните операции. Враќање на платената царина не може да се побара, во целост или во одреден дел, во случаите кога за добиените производи е издаден доказ за преференцијално потекло врз основа на договорите за слободна трговија во кои постои одредба за забрана за враќање на царината.
Враќање на царината
Имателот на правото може да побара враќање на царината доколку докаже дека добиените производи биле извезени. По барањето за враќање на царината, Царинската управа одлучува со решение во општа управна постапка и притоа може да бара доставување на дополнителни документи или да изврши дополнителни проверки за точноста и правилноста на податоците. Висината на износот што се враќа се утврдува со земање предвид на делот на увезената стока во добиените производи врз основа на одобрениот, а по потреба и проверениот норматив. На вратениот износ царинскиот орган не исплаќа камата.
Започанати и планирани активности
Во постоечките прописи во овој дел постојат одредени помали неусогласености во однос на постапката пропишана со Регулативата бр. 2913/92 на Советот (ЕЕЗ) од 12.10.1992 за воспоставување на Царинскиот Кодекс на Заедницата и Регулативата бр.2454/93 на Советот (ЕЕЗ) од 02.07.1993 за негова имплементација, и тоа пред се во делот на употреба на истоветна домашна стока, третманот на природната загуба и начинот на одобрување на системот за враќање на царината кои се предвидува да се надминат со предложениот нов Царински закон и прописите за негово спроведување со кои се предвидува целосно усогласување на оваа постапка со постапката пропишана со наведените ЕУ Регулативи. Истотака во текот на 2005 година се предвидува одредена реорганизација на царинските органи која ќе доведе до ограничување на царинските органи кои се надлежни за одобрување и за проверки на наведената постапка. Оваа реорганизација се предвидува со цел да добие поголемо усовршување на надлежните царински службеници и да се зголеми администра- тивниот капацитет за контрола на овие постапки посебно во делот на контролата на евиденциите на големите клиенти. Активностите за донесување на новите прописи и соодветната реорганизација и подобрување на работењето се помогнати од меѓународните експерти од Мисијата за подршка на ЕУ КАФАО-МАК.
2. Дали вашата земја дава субвенции, кои се условени со користење на домашни, а не увезени стоки (субвенции за стоки од домашно потекло)? Ве молиме да имате предвид дека ваквите субвенции се забранети согласно член 3 од Спогодбата на СТО за субвенции и компензаторни мерки.
Република Македонија не дава забранети субвенции наведени во член 3 од СТО Спогодбата за субвенции и компензаторни мерки.
3. Ве молиме да доставите детален преглед на сите програми за специфични субвенции кои моментално се применуваат или се планираат.
Република Македонија не доделува и не применува субвенции во смисла на член 1.1 од СТО Спогодбата за субвенции и компензаторни мерки, кои се специфични во смисла на член 2 од Спогодбата, и кои имаат директно или индиректно влијание за зголемување на извозот или намалување на увозот на нејзината територија согласно значењето од член XVI:1 од ГАТТ
1994.
F. Услуги
1. До кој степен вашите обврски преземени согласно Општата спогодба за трговија со услуги (ГАТС) се во согласност со обврските на ЕЗ?
Во процесот на пристапување на Република Македонија во СТО, при превземањето на специфични обврски во услужниот сектор, се имаше предвид интенцијата на Република Македонија за членство во ЕУ. Во текот на преговорите се водеше сметка обврските да бидат во согласност со обврските превземени со Спогодбата за стабилизација и асоцијација на Република Македонија со Европската заедници и нивните земји-членки.
Листата на специфични обврски во услугите на Република Македонија која е резултат на преговори со земјите членки на СТО врз основа на нивни барања, споредена со обврските на земјите членки на ЕУ, во дел од услужните сектори и подсектори покажува повисоко ниво на либерализација. Вакви услужни сектори и подсектори се: професионални услуги (сметководствени и книговодствени услуги; даночни услуги; архитектонски услуги, инжинерски услуги и комплетни технички услуги), курирска служба, дистрибутивни услуги.
Во голем дел од услужните сектори и подсектори, преземените обврски на Република Македонија се еднакви со обврските на земјите членки на ЕУ: компјутерски и аналогни услуги, истражувачки и развојни услуги, други деловни услуги (рекламни услуги, услуги на менаџмент консалтинг, услуги на техничко тестирање и аналитички услуги, придружни услуги во риболовот, советодавни и консалтинг услуги во рударството, услуги во врска со спроведување на истраги и обезбедување, одржување и поправка на опрема, хигиенски услуги во објекти, фотографски услуги, услуги на пакување, печатење и објавување), базични телекомуникации стекот на транзитивниот период, ексклузивните права на АД “Македонски телекомуникации” беа укинати заклучно со 31.12.2004 година), телекомуникациски услуги со додадена вредност, мобилни телекомуникации, градежни и сродни инженерски услуги, услуги во сферата на животната средина, туристички и услуги поврзани со патување, услуги на новински агенции, спортски и други рекреативни услуги, финансиски услуги.
Во некои услужни сектори и подсектори, обврските на Република Македонија се порестриктивни во споредба со обврските на земјите членки на ЕУ: други деловни услуги (конвенциски услуги, други услуги за превод, услуги на внатрешен дизајн), услуги од бабици, медицински сестри, физиотерапевти и пара-медицински персонал, здравствени и социјални услуги, образовни услуги: основно образование.
СТО Листата на специфични обврски во услугите на Република Македонија – Види
26_Анекс_07.
2. Кoлкаво внимание беше посветено на активностите потребни за усогласување на обврските на вашата земја со оние на Заедницата? Ве молиме да доставите краток преглед на активностите кои се однесуваат на ова прашање.
Во процесот на преговарање за СТО Листата на специфични обврски во услугите, Владата на Република Македонија имаше перманентни консултации со надлежните во Европската Комисија за либерализација на услужниот сектор. Како резултат на тоа во поголемиот дел од услужните сектори и подсектори, превземените обврски на Република Македонија се усогласени со обврските на земјите-членките на Европската Унија. Само во мал дел обврските на Република Македонија се разликуваат од обврските на ЕУ (Види 26_I_F_1).
G. Обврски од пристапувањето кон СТО
Ве молиме да дадете детални информации за обврските што ги преземавте во текот на пристапувањето на вашата земја кон СТО (на пр. обврски за пристапување кон плурилатералните спогодби пред определен датум).
Република Македонија во текот на пристапувањето кон СТО ги презеде следните обврски:
Преземена обврска:
−Обезбедување на транспарентност во тековната програма за приватизација се додека процесот постои.
Состојба:
Програмата за приватизација во Република Македонија е транспарентна и се уште е во тек. Извештај за статусот до 31.12.2003 година е доставен до СТО.
Преземена обврска:
−При спроведување на контрола на цените, сега или во иднина, Република Македонија ќе применува мерки кои се усогласени со СТО и ќе ги земе во предвид интересите на извозничките земји кои се членки на СТО согласно член III.9 од ГАТТ 1994 и член VIII од ГАТС. Република Македонија ќе ја објавува во Службен весник листата на стоки и услуги кои подлежат на државни контроли.
Состојба:
Република Македонија контролата на цените ја применува на начин што е во согласност со СТО. Во споредба на состојбата од периодот на пристапување кон СТО, бројот на производи и услуги за кои постои контрола на цените постепено е намален. Листата на овие стоки и услуги е содржана во Одлуката за определување на највисоки цени на одделни производи и услуги која е објавена во “Службен весник на РМ“ бр.20/2004. Според Одлуката, контрола на цените се применува само за производство и испорака на сурова вода за водоснабдување, производство и дистрибуција на вода, прочистување и одведување на отпадни води, одржување на чистота во градови и населби, други комунални услуги и услуги за задолжително осигурување на моторни возила.
Преземена обврска:
−Од датумот на пристапување Република Македонија ќе обезбеди законите и прописите кои се однесуваат на правата за трговија со стоки и сите давачки, такси и даноци кои се плаќаат за овие права целосно да се усогласат со обврските на Република Македонија кон СТО, вклучувајќи ги тука членовите VIII:1(a), XI:1, и III:2 и 4 од ГАТТ 1994, членот III од ГАТС, и членот 63 од ТРИПС Спогодбата и дека РМ ќе ги имплементира овие закони и прописи во целосна согласност со тие обврски.
Состојба:
Сите закони и прописи кои се однесуваат на правата за трговија со стоки како и сите давачки, такси и даноци кои се плаќаат за овие права целосно се усогласени со обврските на Македонија кон СТО и се имплементираат во целосна согласност со тие обврски.
Преземена обврска:
−Република Македонија се обврза да не применува други увозни царини и давачки освен вообичаените царини со исклучок на давачката за промоција на извозот од 0,1 процент што ќе се применува до 31.12.2005 година, како што е внесено во Листата на отстапки и обврски за стоки.
Состојба:
Република Македонија не применува други увозни царини и давачки освен вообичаените царини, со исклучок на давачката за промоција на извозот од 0,1 процент, како што е внесено во Листата на отстапки и обврски за стоки, која ќе се применува до 31.12.2005 година. Законската основа за укинување на оваа давачка е Законот за надворешно трговското работење (“Службен весник на РМ” бр. 45/02 и 31/03) и новиот Закон за трговија (Службен весник на РМ бр. 16/04)
Преземена обврска:
−Од датумот на пристапување Република Македонија ќе воведува давачки за царински услуги во врска со увозот и извозот само до колку е тоа во согласност со релевантните одредби од Спогодбите на СТО, особено со членовите VIII и X од ГАТТ 1994.
Состојба:
Од датумот на пристапување во СТО, Република Македонија ги применува сите давачки за царински услуги во врска со увозот и извозот во целосна согласност со членовите VIII и X од ГАТТ 1994.
Преземена обврска:
−Од денот на пристапувањето Република Македонија ќе ги применува, со еден исклучок, домашните даноци на производи во строга согласност со членот III од ГАТТ 1994, на начин кој не дискриминира помеѓу увозот, без оглед на земјата на потекло и стоките од домашно производство. Акцизите што РМ ги применува на увезените и домашните тутунски производи ќе бидат изедначени или на друг начин усогласени со членот III од ГАТТ.


Состојба:
Даночниот систем на Македонија е во потполна согласност со членот III од ГАТТ. Примената на различните акцизи на увезените и домашните тутунски производи како единствена мерка која не беше во согласност со СТО во периодот на пристапување, ќе се усогласи во транзитивен период. Измените на Законот за акцизи (“Службен весник на РМ“ бр. 45/02), содржат одредби за изедначување на акцизите на увезените тутунски добра со домашните. Согласно одредбите, акцизите на сите тутунски добра освен цигарите се изедначуваат од 01.01.2005 година, а акцизите за цигарите започнуваат со изедначување од 01.01.2005 година до потполно изедначување од 01.07.2007 година.
Преземена обврска:
−Република Македонија од датумот на пристапување, или најдоцна на 31.12.2003 година, ќе ги отстрани и нема да воведе, повторно да воведе, ниту да применува квантитативни ограничувања на увозот или други вонцарински мерки какви што се дозволи, квоти, забрани, одобрувања, барања за претходно одобрување, барања за дозволи и други ограничувања кои имаат еднакво силен ефект, што неможе да се оправдаат согласно одредбите на СТО.
Состојба:
Како што се обврза во текот на процесот на пристапување, Република Македонија ги отстрани последните увозни дозволи кои не беа во согласност со СТО (за нафта и нафтени деривати) на 31.12.2003 година. Сегашниот увозен режим на дозволи на Република Македонија е во целосна согласност со правилата на СТО.
Преземена обврска:
−Од датумот на пристапување Република Македонија целосно ќе ги применува одредбите на СТО во врска со утврдувањето на царинската вредност, вклучително Спогодбата за спроведување на членот VII од ГАТТ 1994 и Анексот I (Толковна белешка) и одредбите за Утврдување на вредноста на носителите на софтвер за опрема за обработка на податоци (Одлука 4.1), под услов утврдувањето на вредноста на софтверот да се засновува врз вредноста на носителот.
Состојба:
Од датумот на пристапување Република Македонија целосно ги применува одредбите на СТО во врска со утврдувањето на царинската вредност инкорпорирани во Царинскиот закон
(“Службен весник на РМ” бр. 21/98, 26/98,63/98, 86/99, 25/00, 109/00, 31/01, 04/02, 55/02 и 42/03).
Преземена обврска:
−Правилата за потекло на стоките целосно ќе се усогласат со Спогодбата на СТО за правилата на потекло на стоките и ќе бидат вклопени во правната рамка на Република Македонија пред пристапувањето.
Состојба:
Правилата за потеклото согласно СТО Спогодбата се вклопени во правната рамка на Република Македонија пред пристапувањето во СТО и се применуваат на начин кој е во согласност со СТО.


Преземена обврска:
−Целокупната легислатива која ќе биде во моментот на пристапување или ќе се имплементира во иднина, заради обезбедување на примена на мерки преземени за целите на заштита, антидампинг и компензациони давачки ќе биде донесена во согласност со Спогодбите на СТО за антидампинг, компензациони и заштитни мерки. Доколку во моментот на пристапување не постои таква легислатива, Република Македонија нема да применува мерки за целите на заштита, антидампинг и компензациони давачки, се додека не се имплементира легислативата сообразена со барањата од овие Спогодби на СТО.
Состојба:
Новиот Закон за трговија на Македонија (“Службен весник на РМ” бр. 16/04) вклучува одредби кои се однесуваат на заштитни мерки и мерки против субвенциониран увоз кои се во согласност со Спогодбата за заштитни мерки и Спогодбата за субвенции и компензаторни мерки на СТО. Во постапка на донесување се и подзаконски акти со кои ќе се утврди постапката за примена на овие мерки.
Законски одредби за антидампинг мерки не се донесени и такви мерки нема да се применуваат.
Преземена обврска:
−Република Македонија не применува субвенции, вклучувајќи ги тука и извозните субвенции, кои спаѓаат во дефиницијата за забранети субвенции во рамките на значењето на членот 3 од Спогодбата за субвенции и компензациони мерки и дека ни во иднина нема да воведува такви забранети субвенции. Секоја можна програма за субвенции ќе биде администрирана во согласност со Спогодбата за субвенции и компензаторни мерки и дека сите потребни информации за програмите за кои треба да се поднесе известување, ако постојат такви, ќе му бидат доставени на Комитетот за субвенции и компензаторни мерки согласно членот 25 од Спогодбата, по стапувањето во сила на Протоколот за пристапување на Република Македонија.
Состојба:
Република Македонија целосно ги почитува преземените обврски во областа на субвенциите и не применува извозни субвенции според дефиницијата во Спогодбата за субвенции и компензаторни мерки.
Преземена обврска:
−По пристапувањето во СТО, Република Македонија ќе ги усогласи сите одредби со Спогодбата за технички бариери во трговијата без прибегнување кон какви било преодни аранжмани.
Состојба:
Од датумот на пристапување, Република Македонија целосно ги применува одредбите од СТО Спогодбата за технички бариери во трговијата, без да бара преоден период.
Преземена обврска:
−По пристапувањето во СТО, Република Македонија ќе ги применува сите санитарни и фитосанитарни барања во сообразност со барањата на СТО вклучувајќи ги и Спогодбите за примена на санитарни и фитосанитарни мерки и постапки за издавање на дозволи, без барање на какви било трназициони аранжмани.


Состојба:
Од денот на пристапување, Република Македонија целосно ги применува одредбите од Спогодбата за примена на санитарните и фитосанитарните мерки и Спогодбата за постапките за издавање на увозни дозволи, без да бара преоден период.
Преземена обврска:
−Владата на Република Македонија нема да задржи никакви мерки кои што не се во сообразност со Спогодбата за странски вложувања со влијание врз трговијата (ТРИМс) и дека ќе ја применува (ТРИМс) Спогодбата од датумот на пристапувањето без повикување на било каков транзиционен период.
Состојба:
Република Македонија не одржува никакви мерки кои не се во согласност со (ТРИМс) Спогодбата.
Преземена обврска:
−Владата на Република Македонија ќе ги применува своите закони и прописи со кои се уредуваат трговските активности на претпријатијата во државна сопственост и другите претпријатија со посебни или ексклузивни привилегии, во целосна согласност со одредбите на Спогодбата на СТО, особено со членот XVII од ГАТТ 1994 и Договорот за тој член и членот VIII од ГАТС.
Состојба:
Во поглед на активностите од трговијата на трговските претпријатија во државна сопственост, Република Македонија, делува во согласност со преземената обврска согласно членот XVII од ГАТТ 1994 и Договорот за толкување на тој член и членот VIII од ГАТС.
Преземена обврска:
−Владата на РМ ќе го осигури спроведувањето на своите обврски согласно СТО во нејзините слободни зони и слободни економски зони.
Состојба:
Република Македонија целосно ги почитува превземените обврски согласно Законот за слободни економски зони (“Службен веник на РМ” бр. 56/99, 41/00 и 06/02)
Преземена обврска:
−По пристапувањето Владата на Република Македонија ќе започне преговори за потпишување на Спогодбата за јавни набавки со поднесување на понуда на субјекти.
Состојба:
Република Македонија се уште нема започнато преговори за потпишување на плурилатералната Спогодба за јавни набавки.
Преземена обврска:
−Република Македонија ќе стане потписник на Спогодбата за трговија во цивилното воздухопловство по пристапувањето кон СТО.


Состојба:
Постапката за ратификација на Спогодбата за трговија во цивилното воздухопловство е во тек.
Преземена обврска:
−Република Македонија ќе ги усвои сите потребни амандмани на Законот за авторско право и сродните права до 31.01.2003 година. Амандманите ќе бидат целосно во согласност со ТРИПС Спогодбата и сите други релевантни конвенции од областа на интелектуалната сопственост ратификувани од страна на Република Македонија.
Состојба:
Република Македонија го измени Законот за авторско право и сродни права за да обезбеди потполна имплементација на ТРИПС Спогодбата во 2002 година. Амандманите се објавени во “Службен весник на РМ” бр. 98/02 од 27 декември 2002 година.
Преземена обврска:
−Владата на РМ целосно ќе ги применува сите одредби од Спогодбата за трговски аспекти на правата од интелектуална сопственост од датумот на пристапувањето кон СТО, без право на повикување на каков било преоден период.
Состојба:
Од датумот на пристапување, Република Македонија целосно ги применува сите одредби од Спогодбата за трговски аспекти на правата од интелектуална сопственост.
Преземена обврска:
−Најдоцна по стапувањето во сила на Протоколот за пристапување, Република Македонија ќе ги поднесе сите иницијални известувања што се бараат согласно која било Спогодба што е дел на Спогодбата за СТО. Сите прописи што Република Македонија ќе ги донесе последователно, а со кои стануваат извршни законите донесени за спроведување на која било Спогодба што е дел од Спогодбата за СТО, исто така ќе бидат во сообразност со барањата од таа Спогодба.
Состојба:
Република Македонија ги поднесе сите иницијални известувања кои се потребни согласно СТО Спогодбите. Сите прописи што се донесени по пристапувањето, а со кои стануваат извршни законите донесени за спроведување на било кои СТО Спогодби се во сообразност со барањата на тие Спогодби.
Преземена обврска:
−Владата на Република Македонија ќе се придржува кон одредбите на Спогодбата за СТО вклучително членот XXIV од ГАТТ 1994 и членот V од ГАТС, при своето учество во трговските спогодби, и ќе осигури одредбите од СТО договорите за известувања, консултации и други барања во врска со слободните трговски зони и царинските унии чија членка е Република Македонија, да бидат ускладени од датумот на пристапувањето.


Состојба:
Од денот на пристапувањето во СТО, Владата на Република Македонија целосно ги почитува преземените обврски согласно членот XXIV од ГАТТ 1994 и членот V од ГАТС.
H. Административен капацитет
Ве молиме да доставите информации за административната структура и функционирањето на вашите државни органи кои се занимаваат со трговска политика, опишувајќи го следново:
а. број на персонал во различните одделенија, вклучително и организациона шема, доколку е возможно,
b.мерки за обезбедување на координираност на активностите во различните одделенија кои се инволвирани во спроведувањето на трговската политика,
c.механизми за донесување одлуки во врска со воведување или изменување на трговските мерки,
d.механизми за координација со одделенијата одговорни за царинската управа.
Во Министерството за економија, организациони единици кои што се одговорни за трговската политика се: Секторот за СТО и трговија со 10 вработени, Секторот за Билатерална и мултилатерална соработка со 5 вработени и Секторот за ЕУ интеграција со 6 вработени. Во Министерството за земјоделство, шумарство и водостопанство во Секторот за меѓународна соработка и развој, Одделението за европска интеграција, СТО и реализација на програми, има 4 вработени.
Административната структура на секторите надлежни за трговската политика во Министерството за економија и Министерството за земјоделство, шумарство и водостопанство е следната:


ВЛАДА НА РЕПУБЛИКА МАКЕДОНИЈА
Одделение за хармонизација и имплементација на ССА


b.
Секторите за СТО и трговија, Билатерална и мултилатерална соработка и ЕУ интеграции, во рамките на Министерството за економија се одговорни за спроведување на трговската политика на Република Македонија.
Овие сектори во координација се надлежни да предлагаат и спроведуваат мерки на трговската политика кои се однесуваат на: мерки за имплементација на обврските кои произлегуваат од пристапувањето на Република Македонија во СТО и другите склучени меѓународни договори, како што се договорите за слободна трговија; заштитните мерки; мерки за хаРепублика Македонијаонизација на легислативата за трговија на Република Македонија со она на Европската унија; учество во преговорите за склучување и спроведување на билатерални договори во рамки на регионот и други меѓународни договори кои треба да бидат во согласност со правилата и принципите на СТО; предлагаат мерки за усогласување на трговијата, пазарот и заштита на потрошувачите со регулативата на ЕУ.
Процесот на координација на трговската политика е надополнет и со Координативно тело на министри за СТО и Координативно тело на експерти за СТО. Координативното тело на министри е составено од Министерот за економија, кој воедно е и претседавач, како и министрите за финансии, надворешни работи, земјоделство, шумарство и водостопанство, транспорт и врски; гувернерот на Народната банка и директорот на Царинската управа на Македонија. Координативното тело на експерти за СТО е составено од експерти од сите државни институции кои имаат ингеренции во формулирањето на трговската политика. Координативното тело на експерти од пролетта 2004 година има редовни месечни средби на кои се усогласуваат ставовите за предлог одлуките поврзани со трговската политика кои се доставуваат до Владата на Република Македонија, се разгледуваат обврските кои произлегуваат од членството во СТО, се координираат ставовите по одредени прашања од мултилатералните трговски преговори во СТО и сл. Координативното тело на експерти може да формулира Работни групи за одделни специфични прашање. Досега формирани се следниве работни групи: за олеснување на трговијата, за пристапувања кон СТО, за заштита на интелектуална сопственост. Покрај ова предвиден е мехaнизам за координација на активностите сврзани со ЕУ и СТО, како и механизам за дијалог со приватниот сектор во формулирањето на трговска политика. Напоменуваме дека е во тек постепено имплементирање на сите сегменти на хоризонтална координација, кои очекуваме целосно да биде имплементирана во првиот квартал 2005 година. Механизмот на хоризонтална координација е даден во прилог.

КООРДИНАТИВЕН МЕХАНИЗАМ ЗА СТО И ЗА ДИЈАЛОГ МЕЃУ ПРИВАТНИОТ ССЕЕККТТООРР ИИ ВВЛЛААДДААТТАА ЗЗАА НАДВОРЕШНАТА ТРГОВСКА ПОЛИТИКА
Извештаи и заклучоци од пленарана сесија и од секторските и функционалните комитети
Влада на Република Македонија
Стратегија за соработка со СТО одлуки
Предлог мерки на надворешно-трговската политика Предлог стратегија за соработка со СТО Заклучоци и препораки на КТМ
Работен комитет за европска интеграција
Координативно тело на министри за СТО
- министер за економија – претседавач - министер за финансии
- министер за надворешни работи
and the sectorial and functional committees
- министер земјоделие, шумарство и водостопанство
- министер за транспорт и комуникации - гувернер на Народна банка - директор на Царинската управа
Reports and conclusions
Координација на активностите и размена на информации
Извештаи и заклучоци од пленарана сесија и од секторските и функционалните комитети
Извештаи и заклучоци
Редовна годишна конференција за надворешно – трговската политика
Учесници: приватен сектор и државни институции Организатор: Министерство за економија
Годишно советување (пленарни седници и работа по секторски и функационални комитети)
Советувања за дијалог по одделни прашања со приватниот сектор
Учесници: заинтересирани стопански ентитети Организатор: Министерство за економија и надлежен државен орган
Ad hoc база, за актулни прашања
Координативно тело на експерти за СТО
-претставници од сите релавантни државни институции
-работни групи по области


c.
Одлуките кои се однесуваат на спроведување на трговската политика ги донесува Владата на Република Македонија на предлог на надлежните министерства. Мерките на трговската политика кои се однесуваат на индустриските производи и на процесираните земјоделско- прехранбени производи ги предлага Министерството за економија, а мерките кои се однесуваат на земјоделските производи ги предлага Министерството за земјоделство, шумарство и водостопанство.
Пред донесувањето на конечната одлука од Владата на Република Македонија, предлогот се разгледува во рамките на телата на Владата (Kомисија за политички систем и Kомисија за економски систем и тековна економска политика) кои и предлагаат на Владата да се донесат одредени мерки.
d.
Царинската Управа соработува со различни тела надлежни за спроведување на трговска политика во смисла на задржување на стоката под царински надзор и недозволување за пуштање на стоката во понатамошна царинска постапка се додека не се обезбеди пропишаното одобрение/сертификат/дозвола како доказ дека стоката е во согласност со пропишаните законски услови.
Вообичаена е тековна соработка по потреба во однос на проверка на определени докази, изготвување на извештаи од страна на царинските органи за увозот/изовозот кои се доставуваат до различните нецарински тела и по потреба контрола од страна на ваквите тела на стоката и земање на мостри пред да се започне со увозното царинење или откако истото е започнато.


II. ПРЕФЕРЕНЦИЈАЛНИ ТРГОВСКИ СПОГОДБИ
1. Кои преференцијални трговски спогодби ги имате склучено со трети земји? Ве молиме да доставите копии (на еден од службените јазици на ЕУ) на предметните спогодби.
Република Македонија применува 11 договори за слободна трговија (ДСТ).
Девет од овие договори се применуваат на билатерална основа со следните држави:
-Србија и Црна Гора, ДСТ склучен на 04.09.1996, со примена од 16.10.1996 (“Службен весник на РМ” бр. 59/96); - Види 26_Анекс_08_01
-Република Хрватска, ДСТ склучен на 09.05.1997, со примена од 30.10.1997 (“Службен весник на РМ” бр. 28/97, 51/02 и 100/02); - Види 26_Анекс_08_02
-Република Бугарија, ДСТ склучен на 13.10.1999, со примена од 01.01.2000 (“Службен весник на РМ” бр. 83/99 и 100/02); - Види 26_Анекс_08_03
-Република Турција, ДСТ склучен на 07.09.1999, со примена од 01.09.2000 (“Службен весник на РМ” бр. 83/99); - Види 26_Анекс_08_04
-Украина, ДСТ склучен на 18.01.2001, со примена од 10.09.2001 (“Службен весник на РМ” бр. 53/01); - Види 26_Анекс_08_05
-Босна и Херцеговина, ДСТ склучен на 24.04.2002, со примена од 01.07.2002 (“Службен весник на РМ” бр. 45/02); - Види 26_Анекс_08_06
-Република Албанија, ДСТ склучен на 29.03.2002, со примена од 15.07.2002 (“Службен весник на РМ” бр. 47/02); - Види 26_Анекс_08_07
-Романија, ДСТ склучен на 07.02.2003, со примена од 01.01.2004 (“Службен весник на РМ бр.” 52/03); - Види 26_Анекс_08_08
-Република Молдова, ДСТ склучен на 28.01.2004 со примена од 01.01.2005 (“Службен весник на РМ” бр. 77/04). - Види 26_Анекс_08_09
-
Додека, два од овие договори се применуваат на мултилатерална основа и тоа:
-Договор за слободна трговија со ЕФТА државите (Швајцарија, Норвешка, Исланд и Лихтенштајн), склучен на 19.06.2000, со примена од 01.05.2002 (“Службен весник на РМ“ бр. 89/01 и 62/03) и - Види 26_Анекс_08_10
-Спогодбата за стабилизација и асоцијација со Европските заедници и нивните земји членки (Времена Спогодба за трговија и трговски прашања), со примена од 01.06.2001.
Цел на Република Македонија е создавање на отворена пазарна економија, при што преку договорите за слободна трговија го надминува хендикепот на мал пазар и им овозможува безцарински пристап на стоките кои потекнуваат од нејзината територија. Регионалното трговско интегрирање со земјите од југо-источна Европа, меѓу другото, е и во функција на подготвување на економските ентитети за полесно интегрирање во ЕУ.
Договорите за слободна трговија овозможуваат трговијата со индустриски и земјоделски производи да се одвива според преференцијални третмани. Со преференцијалните третмани всушност се обезбедува веднаш или постепено намалување на царинските давачки за различни групи на производи, со потекло од договорната страна.
Во рамки на договорите се дадени членови кои ја регулираат материјата на одредени договори во СТО и тоа: примена на заштитни мерки во услови на нарушување на трговијата со одредени производи, структурното прилагодување на млада индустрија, потоа начин на примена на анти-дампинг, интелектуалната сопственост, јавните набавки и др.


Денес, Република Македонија има постигнато висок степен на трговска либерализација, кој што произлегува од долгорочната и постојана примена на договорите за слободна трговија.
Република Македонија има склучено договори за слободна трговија со симетричен пристап во одвивање на трговијата со: Србија и Црна Гора, Република Хрватска, Република Албанија, Република Бугарија, Романија и Република Молдова. Потоа, договори со асиметричен пристап во полза на Република Македонија се склучени со: Укрaина, Република Турција, ЕФТА државите и земјите членки на ЕУ.
Единствен договор за слободна трговија кој што Република Македонија го склучи со асиметричен пристап во полза на другата страна е договорот со Босна и Херцеговина.
Република Македонија денес над 95% либерализација во трговијата со индустриски и земјоделски производи остварува со: Србија и Црна Гора, Република Хрватска и Босна и Херцеговина. Ваквата либерализација во трговијата со индустриски производи со Србија и Црна Гора и Република Хрватска е постигната во 2000 година.
Всушност, либерализацијата постигната со Србија и Црна Гора е 99%. По 1% од индустриските (исклучиво црна металургија) и земјоделски производи со Србија и Црна Гора подлежат на годишни квантитативни ограничувања.
Либерализацијата со Република Хрватска е 95%. Само за 5% на земјоделски производи се пресметува намалена или целосна царина без количини.
Либерализација на трговијата со земјоделски производи со Република Хрватска од 1 јануари 2005 година ќе биде 97%.
Целокупниот извоз од Босна и Херцеговина на индустриски и земјоделски производи во Република Македонија е либерализиран со стапување во сила на договорот односно од 1 јули 2002. Додека пак, македонскиот извоз со индустриски и земјоделски производи постепено се либерализира, при што од 1 јануари 2005 година македонскиот извоз ќе биде со 0%.
Трговската либерализација на Република Македонија со Република Албанија денес е 60%. Либерализацијата на трговијата со индустриски производи е 70%, а 50% со земјоделски производи. Останатите 50% од земјоделски производи се тргуваат во рамки на годишни квоти без царина, а надвор од квотата и оние без квоти се применува МФН. Од 1 јануари 2007 година, трговската либерализација со индустриски производи на двете страни ќе биде 100%.
Република Македонија околу 90% на либерализација во трговијата само со индустриски производи остварува со: Република Бугарија, Романија и Република Молдова. Овој процент на либерализација е постигнат во 2004 година. Останатите 10% ќе се либерализираат на 1 јануари 2005 година со Република Бугарија, на 1 јануари 2008 година со Романија и на 1 јануари 2009 година со Молдова. Единствено најчувствителните индустриски производи се предмет на царински давачки во наведените транзициони периоди.
Договорите за слободна трговија на Република Македонија со Република Турција и ЕФТА државите овозможува целосна либерализација на македонскиот извоз со индустриски производи на нивните пазари со стапување во сила на договорите. Од друга страна, целосна либерализација на турскиот извоз на индустриски производи на македонскиот пазар ќе се применува од 1 јануари 2008 година, и 1 јануари 2011 година за ЕФТА државите.
Договорот за слободна трговија меѓу Република Македонија и Украина овозможува целосна либерализација на македонскиот извоз со индустриски производи од 2005 година, а целосна либерализација на чувствителните украински индустриски производи е договорено од 2007 година и 2010 година за најчувствителните индустриски производи.
Либерализација на трговијата со земјоделски производи со: Република Бугарија, Република Турција, Украина, Романија и Молдова се одвива исклучиво во рамки на годишни тарифни квоти. По исполнување на квотите, како и останатите земјоделски производи кои не се предмет на тарифни квоти се тргуваат со полна царина.
Во мултилатералниот договор за слободна трговија со ЕФТА државите, трговијата со земјоделски производи е регулирана во посебни Протоколи за земјоделство со секоја држава, кои протоколи либерализацијата ја овозможуваат преку утврдување на квоти или без квоти со намалени царини од основните царини. Со измена и дополнување на договорот со ЕФТА државите (2003 година), Швајцарија, Исланд, Лихтенштајн и Норвешка овозможија поголема либерализација на македонскиот извоз со земјоделски производи.
Република Македонија во април 2004 година, поднесе официјално барање за нејзино пристапување во ЦЕФТА. Во јуни 2004 година, барањето на Република Македонија беше и официјално прифатено од земјите членки на ЦЕФТА, а во периодот од 13-14 септември 2004 година, се одржа Првиот мултилатерален состанок на експертските групи за текот на преговорите за членство на Република Македонија во ЦЕФТА. Исто така одржани се две рунди на билатерални преговори.
Преговорите на Република Македонија со земјите-членки на ЦЕФТА (Романија, Република Бугарија и Република Хрватска) се во насока на овозможување на поголема либерализција од она што сега се применува со билатералните договори за слободна трговија.
Со пристапување на Република Македонија во ЦЕФТА, билатералните договори за слободна трговија со Република Бугарија, Република Хрватска и Романија ќе се заменат со ЦЕФТА договорот.
2. Дали вашите државни органи имаат направено глобална анализа за разликите меѓу тие спогодби и спогодбите што ЕУ евентуално ги има склучено со истите трети земји? Доколку е направена анализа, ве молиме да ни ги доставите резултатите од истата. Доколку не е направена, дали постојат планови да се направи таква анализа? Ве молиме да не информирате за сите релевантни поединости на тие планови.
Глобална споредбена анализа на македонските преференцијални договори и преференцијалните договори кои што ЕУ ги има склучено со трети земји досега не е изготвена. За содржината на одредени Договори на ЕУ со трети земји, имаме одредени сознанија. Глобална споредбена анализа планираме да изготвиме по добивање на формален статус на земја кандидат за членство во ЕУ.
3. Колкав напредок е постигнат во повторното преговарање на вашата Спогодба за слободна трговија со Србија и Црна Гора?
Трговијата помеѓу Република Македонија и Србија и Црна Гора се одвива согласно Договорот за слободна трговија склучен 1996 година, според националните законодавства на двете држави. Во јуни 2001 година, двете страни се договорија да пристапат кон измена и дополнување на Спогодбата согласно правилата и одредбите на СТО и регулативите на ЕУ.
Мешовитата комисија која е одговорна за непречено спроведување на Спогодбата за трговија меѓу Владата на Република Македонија и Сојузната Влада на СР Југославија, во јуни 2001 година формира Мешовита Поткомисија за измена и дополнување на Спогодбата за трговија меѓу Владата на Република Македонија и Сојузната Влада на СР Југославија.
Поткомисијата за измена и дополнување на Спогодбата за трговија заклучно со фебруари 2003 година, целосно го усогласи текстот на Договорот за слободна трговија меѓу Република Македонија и Србија и Црна Гора, вклучувајќи го и Протоколот за потекло на стоката. Единствено отворени останаа прашањата за анексите, со кои се регулира квантитативното ограничување на мал број индустриски (исклучиво црната металургија) и земјоделско- прехранбените производи.
Поткомисијата на четири состаноци активно работи на усогласувањето на анексите за производите кои се предмет на квантитативно ограничување од постоечката Спогодбата за трговија.
Македонската страна постојано предлага целосна либерализација на црната металургија со стапување во сила на усогласениот текст на Договорот и натамошна либерализација на квантитативните земјоделско-прехранбените производи, во транзиционен период од 3 години, почнувајќи од 2004 година. Со тоа, целокупната трговија со Србија и Црна Гора би се одвивала без царина и царински давачки од 2006 година.
Ваквите македонски предлози не се прифатени од српско-црногорската страна, при што се инсистира на два предлога и тоа: 1. квотирање на нови земјоделски производи (грозје, домати, краставици и корнишони, вино, лубеници и пиперки) или 2. да се изготви нов текст на Договор со комплетно нови листи на царински квоти за најчувствителни земјоделски и индустриски производи.
Со оглед дека степенот на либерализација на трговијата согласно постоечката Спогодбата за трговија е 99% од 2000 година, Република Македонија укажа дека интенцијата на двете страни треба да биде кон зголемување на либерализацијата, во духот на спроведување на Меморандумот за либерализација и олеснување на трговијата во рамки на Пактот за стабилност, во кој е наведено дека заклучно со 2007 година, земјите од регионот треба да постигнат 90% либерализација во индустрискиот и земјоделскиот сектор.
Со оглед дека на ниво на Поткомисија со ваквите спротивставени ставови не можеше да се постигне конечен договор, предложи Мешовитата Комисија за спроведување на Спогодбата за трговија, предводена од министрите за економија, да одлучи по предлозите.
Во јули 2004 година, на седница на Мешовитата Комисија, српско-црногорската страна предложи неколку варијанти:
-од 1 јануари 2005 година, целосна либерализација на листите со земјоделските и индустриските производи, кои сега се на квантитативно ограничување; и
-воведување на квоти за македонските производи (грозје, домати, краставици и корнишони, вино, лубеници и пиперки, ) со 0% царина, а над квотата со 50% намалена царина од МФН, и (јаболка, свеж пекарски квасец, вермут, останати вина и тутун) со 0% царина во рамки на квота, а над квотата МФН стапката би се намалувала во транзиционен период од 4 години;
Македонската страна укажа дека квотирање на земјоделски производи е можно под услов да се овозможи примена на принципот “прв дојден-прв услужен”, при што би се одбегнало секакво администрирање при распределбата на квоти, без издавање на согласности и решенија. Ваквиот принцип Република Македонија го применува од 2001 година, со сите држави со кои применува договори за слободна трговија, вклучувајќи ја и Србија и Црна Гора.
Србија и Црна Гора увозот на квотирани производи го регулира со комисиска распределба, за кое македонската страна смета дека може да дојде до отежнување на навремен извоз на македонскиот производ на српско-црногорскиот пазар, со оглед дека горенаведените производи имаат безцарински третман.
4. Колкав напредок е постигнат во преговорите за потпишување на Спогодба за слободна трговија со УНМИК/Косово?
Со вклучување на УНМИК во септември 2003 година, во работата на Работната група за либерализација и олеснување на трговијата во рамки на Пактот за стабилност, во декември 2003 година, УНМИК ја отпочна иницијативата за склучување на Договор за слободна трговија
меѓу Република Македонија и УНМИК за територијата Косово. Ваквата иницијатива произлегува од барањето на УНМИК за економско интегрирање на територијата Косово во регионот.
Република Македонија трговијата со територијата Косово, ја врши во рамки на примена на Договорот за слободна трговија меѓу Владата на Република Македонија и Владата на Федеративна Република Југославија, каде што 99% од производите се тргуваат ослободени од плаќање на царина и царински давачки.
Преговорите за склучување на Привремен Протокол за слободна трговија почнаа во втората половина на декември 2004 година.
III. БИЛАТЕРАЛНИ ДОГОВОРИ ЗА ИНВЕСТИЦИИ
Со кои земји имате склучено билатерални договори за инвестиции? Ве молиме да ни ги доставите следните информации за секој договор засебно: вид на договор (нa пр. билатерални договори за инвестиции, договори за трговска соработка, други видови на договори...), датум на ратификација, датум на стапување во сила, почетен датум на договорот, постапка за автоматско обновување, период во кој стекнатите права остануваат во сила? Ве молиме да доставите копии ( на еден од службените јазици на ЕУ) и јасно да наведете кои начини се предвидени во тие договори за нивно изменување или раскинување со цел нивно усогласување со acquis на Заедницата. Дали ваквите договори вклучуваат клаузула за организација на регионална економска интеграција (можност за доделување на повластен пристап за инвеститори или инвестиции од други земји, кои припаѓаат на истата организација за регионална интеграција како договорна страна)? Кои сектори вообичаено се исклучени (на пр. воздухопловство, поморски транспорт, рибарство, аудиовизулени услуги, итн.) од ваквите договори?
Република Македонија досега има склучено 26 билатерални договори за поттикнување и заемна заштита на инвестиции кои се стапени во сила, 3 Договори кои се ратификувани од страна на Собранието на Република Македонија, а сеуште не се стапени во сила и 5 Договори кои се парафирани од страна на експертските тимови, но не се потпишани од официјалните државни потписници.
Од аспект на времето на важење на договорите, роковите варираат од 10 до 20 години, со што се остава можност за автоматско продолжување на важењето на договорите за 10-20 години, освен доколку една година, а во некои случаи шест месеци, пред истекот на важење на договорот едната од државите потписнички не ја извести втората држава за намерата од откажување на договорот. Известувањето за откажување на договорот стапува во сила и Договорот се смета за откажан по истекот на една година, а во некои случаи шест месеци, од денот кога другата договорна страна го примила по дипломатски пат известувањето за откажување на договорот.
Согласно договорите секоја договорна држава мора да обезбеди фер и еднаков третман на инвестициите на инвеститорите од другата договорна држава на нејзината територија.
Билатералните договори за поттикнување и взаемна заштита на инвестициите во својата содржина не ги набројуваат секторите во кои не е дозволено нерезидент да инвестира. Имено, договорите се повикуваат на националните законодавства, односно ги респектираат законските рестрикции кои важат за одредени сектори во поединечните држави. Во законодавството на Република Македонија има одредени сектори/дејности кои се исклучуваат од овие договори, како на пример воената индустрија, движење и трговија со оружје, движење и трговија со наркотици, заштита на историски знаменитости и културни богатства, заштита на здравјето на луѓето, заштита на шумите и водите. За подетално запознавање на постојните рестрикции за инвестирање на нерезиденти, види Табела содржана во 04_I_1.
Договорите не опфаќаат клаузула за регионално економско интегрирање т.е не предвидуваат можност за доделување на повластен пристап за инвеститори или инвестиции од други замји, кои припаѓаат на истата организација за регионална интеграција.
Билатерални Договори за поттикнување и заемна заштита на инвестиции кои се во сила

Билатерални Договори за поттикнување и заемна заштита на инвестиции кои се ратификувани но не се стапени во сила
Парафирани, но сеуште не потпишани билатерални Договори за поттикнување и заемна заштита на инвестиции
IV. РАЗВОЈНА СОРАБОТКА
1. Дали вашата земја е поврзана, врз основа на спогодби за соработка, трговија или други спогодби со земјите во развој (без оглед дали се земји од Африка, Кариби и Пацифик, Јужна Америка, Азија или Медитеранот)?
Република Македонија има склучено Договор со Владата на НР Кина за трговска и стопанска соработка, (“Службен весник на РМ“ бр.60/95) на 31.05.1995 година, со примена од 14.04.1996, со кој се одобрува МФН третман во трговијата помеѓу двете договорни страни.
2. Дали вашата земја применува преференцијална трговска политика (без оглед на гореспоменатите спогодби) со определени земји во развој? Доколку одговорот е потврден, кои се формите и поединостите на таквата политика/политики?
Република Македонија не применува преференцијална трговска политика спрема земјите во развој.


3. Дали постои политичка рамка или каков било друг вид на регулатива за помош или развојна соработка?
Република Македонија, во рамките на своите можности и постигнатиот степен на развој во принцип се залага за соработка и помош на земјите во развој, иако во овој момент не постои политичка рамка или законски одредби со кои оваа проблематика е регулирана. При тоа не е исклучена можноста од државниот буџет да се обезбедуваат средства за помош или развојна соработка со други земји, иако досега од Буџетот на Република Македонија не се обезбедувани средства за овие намени. Последните ангажмани се во насока на зголемување на соработката пред се со Авганистан (во догледно време и со Ирак), преку изнаоѓање начини за директна помош во земјоделството, обука на соодветни кадри во повеќе области и слично.
4. Дали вашата земја има буџетски средства за помош на земјите во развој? Колкав е износот на тие средства и како се распределуваат? Колкава сума, доколку постои, е потрошена за проекти за хуманитарна помош во текот на изминатите три години?
Република Македонија нема буџетски средства за помош на земјите во развој.
Во изминатите две години, Република Македонија ја додели следната хуманитарна помош:
-Иран –Лекови и медицински потрошен материјал за настраданите во земјотресот во Бам – 10 милиони денари; и
-Југоисточна Азија - лекови, храна, ќебиња и вреќи за спиење во вредност од 20 милиони денари и 93 милиони денари во лекови од стоковите резерви, за настраданите во земјите погодени од цунами.
5.Кои проекти, доколку постојат такви, за помош или хуманитарна помош ги спроведувала вашата земја во текот на изминатите две години?
Во изминатите две години, Република Македонија ја додели следната хуманитарна помош:
-Иран –Лекови и медицински потрошен материјал за настраданите во земјотресот во Бам;
-Албанија –Училишен прибор и облека за припадници на македонското малцинство од месните заедници Горна и Долна Горица, Туминец и Глобочани. Помошта беше организирана од страна на Новинарите за права на жени и деца и заштита на животната средина, Црвениот крст, Републичкиот завод за трансфузиологија и Македонски телекомуникации; и
-Југоисточна Азија - лекови, храна, ќебиња и вреќи за спиење, во вредност од 20 милиони денари и 93 милиони денари во лекови од стоковите резерви, за настраданите во земјите погодени од цунами. Покрај оваа помош доделена од Владата на Република Македонија, Македонскиот Црвен Крст донираше лекови и други артикли, а упати и двајца експерти на теренот. Невладините организации, граѓаните, компаниите и други субјекти, во акцијата која продолжува и во текот на јануари 2005 година, донираа парични средства во износ поголем од 130.000 евра.
6.Административен капацитет: Дали постои служба во министерство/агенција за развојна соработка, или дали постојат специфични проекти за помош на трети земји со кои раководат други министерства, покрај Министерството за надворешни работи? Доколку одговорот е потврден, како се тие организирани?
Република Македонија нема посебно Министерство или Агенција за развојна соработка со трети земји ниту посебна служба за развојна соработка.


7. Дали вашата земја учествувала на некоја меѓународна конференција за одржлив развој (УНКТАД XI, WSSD), финансирање за развој или секторски прашања (ХИВ/СИДА, Образование за сите) во текот на изминатите три години? Дали е дадена официјална изјава на тие конференции?
1. Република Македонија зеде учество на следниве меѓународни конференции кои се однесуваат на одржливиот развој и финансирањето на развојот:
Регионален министерски состанок, 24-25 Септември 2001, Женева
-Делегација на Република Македонија предводена од Министерот за животна средина и просторно планирање, кој имаше свое излагање во генералната дебата;
Меѓународна конференција за финансирање за развој, 18-22 Март 2002, Монтереј, Мексико
-Претседател на Република Македонија со официјално обраќање; Министер за надворешни работи и Министер за економија со учество во работата;
WSSD –Подготвителен Комитет (PREPCOM), Њујорк трета подготвителна сесија за Светскиот самит за одржлив развој (Њујорк; 25 март до 5 април 2002)
-Учество на делегации од Република Македонија;
ОЕЦД Глобален форум за одржлив развој, конференција за финансирање на одржливиот развој од гледна точка на животната средина, Париз, 24-26 Април 2002
-На конференцијата учествуваа претставник од Министерството за животна средина и просторно планирање и од Министерството за финансии;
WSSD Подготвителен Комитет (PREPCOM), Бали, четврт состанок на министерско ниво на Подготвителниот Комитет за Светскиот самит за одржлив развој, 27 мај - 7 јуни 2002,Бали.
-Учество на делегации од Република Македонија;
EASY-ECO 2 Euro-Конференција за "проценка за одржливоста" Мај 15 -17, 2003, Виена;
-Учество
-на претставник од Министерството за животна средина и просторно планирање;
Светскиот самит за одржлив развој, Јоханезбург, Јужна Африка, 26 Август-4 Септември 2002
-Делегација на Република Македонија предводена од Претседателот на државата, со обраќање;
ECOSOC – Посебен состанок на високо ниво со институциите од Бретон Вудс и Светската трговска организација, Њујорк, 26 Април 2004
-Република Македонија присутна во својство на посматрач;
УНКТАД
-Учество на повеќе тематски конференции на различни нивоа (експертско и државно);
Комисија на Обединетите нации за одржлив развој (CSD)
-Република Македонија е активен член;
Економска комисија за Европа (ECE)
-Mакедонија континуирано и активно учествува во својство на член.
2. Република Македонија зеде учество и на следниве меѓународни конференции кои се однесуваат на прашањето на ХИВ-СИДА:
”Проблемот на Human Immunodeficiency Virus (ХИВ/СИДА) со сите негови аспекти” Њујорк, 25- 27 јуни 2001 година


-Република Македонија активно учествуваше во работата на 26-та Специјална сесија на ГС на ОН преку Постојаниот претставник на Република Македонија при ОН во Њујорк и Националниот координатор за СИДА;
Прва меѓународна конференција “ХИВ/СИДА: превенција и грижа помеѓу мобилните групи во Балканот ”, одржана во Рим, јуни 2001 година
-учество на делегација од Република Македонија;
UNGASS за деца, Специјалната сесија на ГС на ОН за децата, Њујорк, јуни 2002 година
-Обраќање на Претседателот на Република Македонија;
Конференција на Југоисточна Европа за ХИВ/СИДА за имплементирање на општата декларација за обврски кон ХИВ/СИДА, Букурешт, Романија, 6-8 јуни 2002 година
-учество на делегација на Република Македонија;
Пленарен состанок на високо ниво за следење на резултатот од 26-та посебна сесија и имплементација на Декларацијата за обврски за ХИВ/СИДА 58-то заседание на ГС на ОН во Њујорк на 22 септември 2003 година.
-Обраќање на Министерот за надворешни работи на Републикa Македонија;
Министерска конференција во Даблин, Ирска, Февруари 2004 “Надминување на бариерите – партнерство за борба против ХИВ/СИДА во Европа и Централна Азија”
-Делегациите се согласија да дадат Обврзувачка Декларација;
Втора меѓународна конференција “ХИВ/СИДА: превенција и грижа помеѓу мобилните групи во Југоисточна Европа”, Скопје, Република Македонија, април 2004
-учество на делегација на Република Македонија.
3.Република Македонија зеде учество и на следниве меѓународни конференции кои се однесуваат на образованието
“Квалитетно образование за сите млади: предизвизи, трендови и приоритети, УНЕСКО 8-11 Септември 2004, Женева
-Во рамките на кампањата на УНЕСКО “Образование за сите” министерот за образование и наука на Република Македонија учествуваше со свое излагање на 47-та сесија на Меѓународната конференција за образование (ICE) на тема;”Квалитет на образованието на млади луѓе, предизвици, трендови, приоритети”.
8.Во кои меѓународни спогодби за развој учествувате?
Република Македонија активно учествува во повеќе меѓународни спогодби кои третираат одредени прашања од развојот. Активностите на Македонија во овие договори се остваруваат преку надлежните министерства како што се Министерството за економија, Министерството за животна средина и просторно планирање, Министерството за земјоделство, водостопанство и шумарство и секторот за надворешна економска политика при Министерството за надворешни работи.
Република Македонија учествува во активностите на мултилатерални меѓународни организации како УНДП, УНКТАД и УНИДО и соработува со нив по прашањата за развојот.

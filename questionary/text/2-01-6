V. ЕКОНОМСКИ И СТРУКТУРЕН РАЗВОЈ И РЕФОРМИ
1. Како се обезбедува домашниот консензус околу основите на економската политика? До кој степен се вклучени социјалните партнери во процесот на одлучување? Дали постојат консултативни тела кои се вклучени во координацијата на економските политики?
Во Република Македонија, консензусот околу основите на економската политика се обезбедува на повеќе нивоа, при што неопходен предуслов претставува постоењето на политички консензус меѓу партиципиентите во власта, како и постоење на социјален консензус на трипартитно ниво меѓу Владата на Република Македонија, Сојузот на синдикатите и Стопанската комора.
Во процесот на формулирање на основите на економска политика, Владата на Република Македонија обезбедува консензус и преку посебниот Економско-социјален совет.
Економско-социјалниот совет е формиран од страна на Владата на Република Македонија, Сојузот на синдикатите на Македонија и Стопанската комора на Македонија, со цел остварување на темелните вредности на Уставот за демократска и социјална држава, за похармоничен развој на општествените процеси, за унапредување на социјалниот дијалог, трипартизмот и примената на меѓународните конвенции и препораки.
Советот има советодавно-консултативна функција преку која се одвива социјалниот дијалог, како и преговарачка функција за економско-социјалните прашања кои се од интерес за Република Македонија. Покрај ова, Советот разгледува прашања и дава мислења, предлози и препораки за одредени прашања од областа на:
-економската политика и мерките за економска и социјална стабилност и развој;
-политиката на цените и платите;
-трудот и социјалната сигурност;
-колективното договарање и колективните договори;
-животниот стандард;
-вработувањето;
-работните услови и заштитата на работа;
-образованието, културата и стручното оспособување;
-финансиско-кредитната и даночната политика;
-пензиското и инвалидското осигурување и друго.
Во Советот, покрај членовите од Владата, Сојузот на синдикатите и Стопанската комора, членуваат и неколку експерти кои ги избира Советот. На седниците на Советот може да бидат повикувани и стручни и научни работници и претставници на други организации и институции, во зависност од проблематиката. За одделни прашања, Советот може да формира постојани или повремени работни тела.
Покрај Економско-социјалниот совет, врз основа на член 28 од Деловникот за работа
("Службен весник на РМ" бр. 38/01, 98/02, 9/03, 47/03, 64/03 и 67/03), Владата на Република Македонија формира и посебен Економски совет, како консултативно тело кое по барање на Владата, или пак самоиницијативно, разгледува прашања од доменот на економската политика. Во ова тело, покрај членови од Владата, членуваат и експерти од научната сфера, како и бизнисмени од поголемите деловни субјекти во земјата. На ниво на ова тело се усогласуваат основите на економската политика, со што се обезбедува поголем консензус во нејзиното креирање, а особено во нејзината реализација.


2. Како се спроведува координацијата помеѓу ресорните министерства, Министерството за финансии и/или Централната банка во формулирањето на економската политика (вклучително и макроекономската комбинација на политики - полиси микс)?
Координацијата на активностите меѓу одделните министерства се врши во Владата на Република Македонија, односно во рамките на Колегиумот на државни секретари (Генерален колегиум), во кој членуваат државните секретари од сите министерства. Сите материјали и документи кои треба да бидат разгледани и усвоени на седниците на Владата, а кои се изработени од страна на надлежните министерства, се реагледуваат и координираат на нивото на стручните служби во Владата, по што следи и финална координација во рамките на Генералниот колегиум, како последна инстанца во процесот на усогласување.
Исто така, соработката меѓу министерствата се одвива и во рамките на процесот на изработување на макроекономската политика на Владата на Република Македонија, како документ кој претставува краткорочна економска програма на Владата, во која таа ги изнесува основните приоритети на нејзино делување во областа на економијата. Подготовката на макроекономската политика во себе вклучува изработка на конзистентна макроекономска рамка и утврдување на макроекономските политики. За таа цел, надлежните министерства се задолжени, до почетокот на месец октомври од тековната година, до Министерството за финансии да достават преглед со планираните активности, политики и мерки во рамките на своите ресори. Во следните два месеца, процесот тече во насока на усогласување и координација на активностите и приоритетите меѓу министерствата, по што до крајот на годината следува и изработката на финалниот документ.
Координацијата меѓу Владата на Република Македонија (поточно, Министерството за финансии) и Народната банка на Република Македонија се врши во рамките на Комитетот за координација на фискалната и монетарната политика. Овој комитет е формиран со цел ефикасна имплементација на макроекономската политика на Владата и Одлуката за целите на монетарната и девизната политика на НБРМ. Во него членуваат 6 члена, односно три претставника од Министерството за финансии (заменик министер, државен секретар и раководител на сектор за трезор), како и тројцата вицегувернери од НБРМ. Комитетот се состанува најмалку еднаш месечно, при што се анализираат и дискутираат главните економски движења во земјата.
Освен ова, координацијата меѓу Министерството за финансии и НБРМ се врши и на пониско ниво, во рамките на формираната Комисија за ликвидност на буџетот на Република Македонија (формирана во рамките на Министерството за финансии) во која покрај МФ, членуваат и претставници од НБРМ, Управата за јавни приходи и Царинската управа, како и во рамките на Комисијата за денарско ликвидносно планирање и Комисијата за девизно ликвидносно планирање при Народната банка, во кои членуваат и претставници од Министерството за финансии.
3. Како се спроведува координацијата помеѓу главните креатори на статистички податоци (Завод за статистика, Централна банка, Министерство за финансии)? Кои се плановите за подобрување на сигурноста (кавлитетот) и меѓусебната усогласеност на статистичките податоци? (види Поглавје 12 – Статистика)
СЕГАШНА СОСТОЈБА
Во согласност со Законот за државната статистика („Службен весник на РМ" бр. 54/97) имплементацијата на статистичкиот систем на Република Македонија се вклучени:
-Државниот завод за статистика како координатор во продукција на официјалните статистики во РМ;
-Овластените носители кои во рамките на своите надлежност ги спроведуваат статистичките истражувања утврдени во Програмата за статистички истражувања;
-Советот за статистика на РМ е основано како стручно советодавно тело за државната статистика.
Државниот завод за статистика е координатор на официјалната статистика во Република Македонија и имплементира најголем дел од истражувањата утврдени во Програмата. Програмата за статистички истражувања што e во сила се однесува за периодот 2003-2007 година и е објавена во „Службен весник на РМ“ бр. 69/2003).
Овластени носители во статистичкиот систем на РМ се наведуваат и ги спроведуваат статистичките истражувања во петтогодишната Програма за статистички истражувања.
Овластени носители во согласност со Програмата за статистички истражувања се:
-Народната банка на Република Македонија;
-Републичкиот завод за здравствена заштита;
-Министерството за внатрешни работи;
-Управата за хидрометеоролошки работи;
-Фондот за пензиско и инвалидско осигурување на Република Македонија;
-Агенцијата за вработување на Република Македонија; и
-Министерството за правда.
Соработка за обезбедување на единствен и уогласен стaтистички продукционен систем, ДЗС и овластените носители се остварува при:
-Подготовката на петтогодишната Програмата за статистички истражувања и годишните измени;
-подготовката на Годишниот извештај за имплементација на Програмата;
-подготовката на статистичките стандарди од заеднички интерес;
-подготовката на прописите од областа на статистиката;
Оваа соработка во својство на носител на дејноста ја координира ДЗС,
Воедно при креирањето на Програмата се одржуваат тркалезни маси на кои се повикуваат и давателите и корисниците на податоци и посебно се расправа со надлежните министерства (најмногу МФ и МЕ по однос на макроекономските и финансиски показатели),
По одредени прашања кои се од интерес на повеќе институции во областа на статистиката се формираат заеднички меѓуинституционални групи за размена на идеи и утврдување на ставови и надминување на определени отворени прашања или се организираат меѓуинституционални средби. Ова особено се покажа како корисно околу прашањата на примената на единствени стандарди во областа на увозот-извозот, секторизацијата и макроекономските показатели помеѓу Државниот завод за статистика, МФ и НБ на РМ, но и со други институции како МЕ, МТСП и тн.
Зависно од потребата, а во определени случаи и финансиските можности се инсталираат и заеднички проекти во кои се вклучени ДЗС и повеќе институции (пр. За миграциите ДЗС, МВР и МТСП; за подобрување во следењето, мерењето и анализата на сиромаштијата ДЗС и МТСП каде е вклучена и СБ итн.) Конкретните проекти се во имплементација а досегашните резултати се според планирањата.
Заради намалување на оптовареноста на извештајните единици и рационален пристап во реализацијата на официјалната статистика ДЗС и овластените носители меѓусебно ги разменуваат и обезбедуваат пристап до податоците прибрани за статистички цели утврдени во Програмата за статистички истражувања. ДЗС за размена на податоците со овластените носители склучува писмени договори со кои се утврдени податоците кои се разменуваат или даваат, намените за кои ќе се користат податоците и обврските за заштита (склучени договори со Народната банка на РМ, Фондот за пензиско и инвалидско осигурување на Република Македонија, МВР)
Надлежните органи - иматели на административни збирки на податоци на ДЗС за имплементација на Програмата и водењето на статистичките регистри му обезбедуваат пристап до податоците кои по основ на други прописи ги водат. ДЗС за користењто на податоците со давателите склучува писмени договори со кои се утврдени податоците кои даваат, намените за кои се користат податоците и обврските за заштита. ДЗС овие податоци може да ги компилира со другите податоци прибрани за статистички цели и складира во одделни збирки на податоци.
За обезбедување на интегриран пристап во продуцирањето на резултатите овластените носители ги доставуваат резултатите до ДЗС за нивно објавување во интегралните публикации како Статистичкиот годишник и други.
Совет за статистика на Република Македонија
Советот за статистика на Република Македонија е стручно советодавно тело во областа на државната статистика
Советот е составен од претседател и 12 члена кои ги именува и разрешува Собранието на Република Македонија. За членови на Советот се именуваат истакнати научни и стручни работници од областа на статистиката, економијата, општествените дејности и политичкиот систем, а се именуваат за период од четири години. Директорот на Државниот завод за статистика присуствува на седниците на Советот но не е член.
Советот поднесува годишен извештај за својата работа до Собранието на Република Македонија,
Искуствата од работата на Советот како стручно советодавно тело на државната статистика се позитивни. Преку расправите на седниците по Програматите за стаистички истражувања и нејзините измени, како и стратешките документите што ДЗС ги подготвува вклучувајќи ги и оние за упатување во Влдата и другите тела, и дадените предлози, насоки и мислења Советот даде суштествен придонес во развојот и унапредувањето на официјалната статистика на Република Македонија.
Работни групи/комисии
За давање на стручни мислења во областа на статистичкиот систем Директорот на Државниот завод за статистика формира работни групи во кои се ангажираат и надворешни експерти (пр. при подготовка на законски проекти, обезбедување стручна помош во развојот на статистичките методологии номенклатури, стандарди).
ЧЕКОРИТЕ КОИ СЕ ПРЕЗЕМААТ ЗА УСОГЛАСУВАЊЕ СО БАРАЊАТА
Меѓуинституционалната соработка да се интензивира преку формирање на заеднички комитети и други форми на соработка во функција на обезбедување на транспарентен и квалитетен статистички продукционен систем и негова целосна усогласеност со барањата на ЕУ.
Види поопширен опис Поглавје 12 - Статистика
4. Јавни финасии: Како се развивал системот за јавни финансии, вклучително и вон- буџетските фондови? Како се развивале јавните приходи и расходи по одделни категории и вкупно? Кои биле главните извори за зголемување на расходите и следствените буџетски дефицити?
Системот на јавни финансии во првите години по осамостојувањето на земјата
Од осамостојувањето на Република Македонија, од денес, системот на јавни финансии претрпе значителни промени кои имаа за цел да ги одразат политичките и економските промени кои настанаа – сувереноста на земјата и изградбата на пазарен систем на стопанисување. Контурите на системот на јавни финансии првично беа поставени со Законот за системот на финасирање на општите општествени и заедничките потреби од 1991 година ("Службен весник на РМ" бр.36/91, 55/91, 21/92, 1/93 и 19/93), беше уреден системот на финансирање на т.н. општи општествени потреби што се задоволуваат во Република Македонија и на заедничките потреби што се задоволуваат во општината и во градската заедница. Системот на финансирањето на фондовите (Фондот за пензиско и инвалидско осигурување, Фондот за здравство на Република Македонија, Заводот за вработување на Република Маkедонија и Фондот за патишта) беа регулирани со одделни закони од соодветната област.
Со законот беше утврдено дека под општи општествени потреби што се остваруваат на ниво на Републиката се подразбира: функционирањето на Собранието на Република Македонија и на републичките органи; работите на полето на одбраната; финансирањето на воспитувањето и образованието, научно-истражувачката дејност, културата, физичката и техничката култура, здравствената заштита, социјалната заштита, заштитата на природата и човековата средина; инвестициите во инфраструктурата и развојот и сл.
Заедничките потреби кои биле задоволувани на ниво на општините односно градската заедница во основа биле: финасирање на функционирањето на собранието и на другите органи на општината односно на градската заедница како и други обврски на општината односно градската заедница утврдени со закон.
За извршување на наведените функции на Републиката и општината приходите, биле обезбедувани од:
А. Даноци: Данок на доход односно од добивка, Данок од личен доход на работниците, Данок на приход од меѓународна превозничка дејност, Данок на добивка и игра на среќа, Данок на промет на производи и услуги, Данок на приход од земјоделска дејност, Данок на приход од авторски права, патенти и технички унапредувања, Данок на наследство и подарок и Данок на заштита на природата.
Б. Такси: Административни такси и Судски такси.
В. Други приходи утврдени со закон.
Г. Царини и други увозни давачки
На општината и припаѓале приходите од: Данок на промет на недвижност и права, Данок на имот, Данок на приходи од имот и Комунални такси.
Со Законот за системот на финасирање на општите оштетвени и заедничките потреби меѓу другото беа регулирани и прашањата во врска со изготвувањето, донесувањето и извршувањето на Буџетот на Република Македонија и на буџетите на општините.
Реформите на системот на јавни финансии од 1994 година до денес Како резултат на согледаната потреба од приближување и приспособување на системот на
јавни финансии кон системите на земјите од Европската Унија, во текот на 1993 година Министерството за финансии во соработка со техничката мисија на Меѓународен Монетарен Фонд пристапи кон подготвување на нов Закон за буџетите, кој што се донесе во месец декември, кој стапи на сила од 01.01.1994 година.
Законот за буџетите (“Службен весник на РМ“ бр. 79/90, 3/94, 71/96, 46/00, 11/01, 35/01, 93/01, 46/02, 61/02, 24/03, 85/03 и 96/04) ја уредува постапката за изготвување, донесување и извршување на Буџетот на Република Македонија, буџетите на единиците на локалната самоуправа и на буџетите на фондовите. Според овој закон буџетот претставува годишен план за финасирање на функциите и обврските на Република Македонија, единиците на локалната самоуправа и фондовите, а се состои од годишна проценка на приходите и расходите по намена.
Под годишна проценка се подразбира фискална година од 12 месеци, која почнува на 1 јануари, а завршува на 31 декември од секоја календарска година и важи само за фискалната година за која е донесена.
Буџетот на Република Македонија го сочинуваат средствата на корисниците, како и буџетите на Фондот за пензиско и инвалидско осигурување; Фондот за здравствено осигурување; Фондот за патишта; и Заводот за вработување на Република Македонија.
Под буџетски корисници во смисла на овој закон се подразбираат корисниците на средства од Буџетот на Република Македонија од областа на законодавната, извршната и судската власт. Под единки корисници на средства од Буџетот на Република Македонија се подразбираат институциите од областа на образованието и науката, културата, детската заштита, социјалната заштита, судството и обвинителството, кои се финасираат преку корисникот на Буџетот на Република Македонија од соодветната област.
Според одредбите од законот сите приходи на корисниците и нивните единки корисници на средства од Буџетот на Република Македонија, на единиците на локалната самоуправа и фондовите се искажуваат во нивните буџети. Обврските и расходите се извршуваат во согласност со прописите за ниво извршување, а во рамките на проценетите расходи во нивните буџети.
Буџетите на единиците на локалната самоуправа и на фондовите не можат да искажуваaт буџетски дефицит.
Според овој закон под буџетски документ се подразбира: Билансот на приходите и расходите; Функционалната класификација на расходите; Билансот по раздели по организациона класификација. Во посебниот дел на буџетите се искажани одделните корисници и намени на користење на расходите (економската и програмската класификација), образложение кон буџетите и изворите за покривање на буџетскиот дефицит, потребните средства за наредните 2 години и прописите за извршување на буџетите.
За финансиските средства на Буџетот на Република Македонија, за финансиските средства на корисниците и единките корисници на средства од Буџетот на Република Македонија (приходи наплатени од органи, приходи остварени од самофинансирачки активности од донации и кредити) и сите други финансиски средства, Министеството за финансии отвора и води трезорска сметка кај носител на платниот промет во Републиката.
Приходите на Буџетот на Република Македонијасе обезбедуваат од :
А. Даноци (Данок на добивка, персонален данок на доход, данок на додадена вредност и акцизи и други даноци утврдени со закон)
Б. Царини и други давачки (Даноци во меѓународната размена и трансакциите)
В. Такси (Административни такси и судски такси)
Г. Приходи кои не потекнуваат од даноци (Приходи од дивиденди на претпријатија, парични казни, приходи од камати по основа на дадени заеми, приходи од камати врз снова на депонирани средства, приходи врз основа на вишоци над расходите на Народната банка на Република Македонија и други јавни давачки утврдени со закон)
Д. Приходи од донации примени од земјата и странство (во стока и пари)


Ѓ. Други приходи отстапени на Буџетот на Република Македонијапо разни основи во согласност со закон.
Како клучни промени воведени со реформата од 1994 година и по неа, би ги издвоиле:
1.Радикална реформа во делот на директните даноци, преку донесувањето на Законот за персоналниот данок на доход (‘‘Службен весник на РМ“ бр. 80/93, 9/94, 70/94, 71/96, 28/97, 8/01, 50/01, 2/02, 44/02, 96/04) и Законот за данокот на добивка (“Службен весник на РМ“ бр. 80/93, 33/95, 43/95, 71/96, 5/97, 28/98, 11/01, 2/02, 44/02 и 51/03).
Крупен реформски зафат кај овие два вида на даноци се направи во 2001 кога преку редефинирањето на овие даночни облици, целосно се изврши разграничување на данокот на добивка од персоналниот данок на доход. Со овие измени се дефинираа даночните обврзници по двата основа и на тој начин, се воведе данок на добивка на сите правни лица кои се основани или имаат седиште на територијата на Република Македонија, за добивката што ја остваруваат во земјата и во странство.
2.Република Македонија на 1.04.2000 година го воведе данокот на додадена вредност, на тој начин изградувајќи даночна структура по моделот на европското право. Законот за данокот на додадена вредност (“Службен весник на РМ” бр.44/99, 59/99, 86/99, 11/00, 8/01, 21/03 и 19/04) е во согласност со Шесттата директива на Европската унија и е компатибилен со европскиот модел на овој закон.
3.Новиот Закон за акцизи (“Службен весник на РМ“ бр.32/01, 50/01, 52/01, 45/02, 95/02, 98/02, 24/03 и 96/04) кој се применува од 1.07.2001 година е хармонизиран со Директивата на акцизи на Европската Унија број 92/12/ЕЕЦ, како и нејзините придружни структурни директиви пооделно за секој вид на добро кое подлежи на оданочување со акцизи и тоа на минерални масла, тутунски добра, моторни возила, алкохол и алкохолни пијалоци.
4.Битен елемент во уредувањето на целокупниот систем на јавни приходи е и воведувањето на новата царинска тарифа во 1996 година. Со тоа, овој систем може да се смета закомпатибилен со системите за јавни приходи на развиените пазарни економии
Почнувајќи од 2000 година, Министерството за финансии започна со спроведување на значајни реформи во насока на подобрување на процесот на извршување на државниот буџет, зајакнување на контролата во користењето на буџетските средства и зголемување на транспарентноста во користењето на јавните приходи преку воведување на т.н. Трезорски систем на јавните финансии.
Реформите спроведени до сега, се одвиваа во две фази.
Првите чекори се направени во 2000 година, кога беше формиран секторот Трезор во рамките на Министерството за финансии. Втората фаза во спроведување на реформите се одвиваше во текот на 2001 и 2002 година, во чии рамки дојде до целосно имплементирање на концептот на "Единствена Трезорска Сметка" по моделот на трезорските системи во високо развиените земји.
Во 2002 година Секторот за Трезор целосно ја презема функцијата на носител на платниот промет за Буџетот и буџетските корисници.
Со реформите во трезорското работење се продолжи во 2003 и 2004 година, а главните промени се следниве:
-Воведување на сметководство за преземени обврски
-Издавање на државни записи;
-Натамошно подобрување на управувањето со паричните средства
Во текот на 2004 година извршено е целосно интегрирање на вон-буџетските фондови во рамките на единствениот трезорски ситем. Исто така, почнувајќи од втората половина на 2005 година се планира и единиците на локалната самоуправа да имаат свои сметки во рамки на ЕТС.
Вонбуџетски фондови
До крајот на 2003 година во Република Македонија функционираа седум вонбуџетски фондови: Фондот за пензиско и инвалидско осигурување, Заводот за вработување (подоцна Агенција за вработување), Фондот за здравствено осигурување, Фондот за магистрални и регионални патишта, Фондот за водите, Фондот за животна средина и Фондот за земјоделство.
Со измените и дополнувањата на Законот за буџетите од 2000 година ("Службен весник на РМ" бр.46/00), воведена е одредба согласно која Буџетот на Република Македонијаго сочинуваат средствата на корисниците, како и буџетите на фондовите воспоставени со Закон. Почнувајќи од 2001 година, како составни делови на Буџетот на Република Македонијабеа содржани и буџетите на горенаведените фондови.
Врз основа на законски прописи (донесени во 2003 и 2004 година) Фондот за земјоделство, Фондот за водите и Фондот за животна средина престанаа да фукционираат, при што нивните приходи прераснаа во приходи на Буџетот на Република Македонија, а нивните активности се вклопија во постојните програми на Министерството за животна средина и во Министерството за земјоделство, шумарство и водостопанство.
Фондот за земјоделство беше основан во 2002 година, со цел да го поддржува развојот на земјоделството со давање на финансиска помош, да овозможува развој и усовршување на производствената структура во земјоделството, да предлага нови технологии, да го подобрува квалитетот на земјоделските производи, да се грижи за развој на внатрешниот пазар на земјоделски производи и изнаоѓање на надворешни пазари за истите.
Во 2003 година беше извршено ограничување во користењето на изворите на финансирање на фондот, во функција на рационално и наменско користење на средствата, со што тие стануваат приход на Буџетот на Републиката, а Фондот се финансираше со трансфер од Буџетот на Републиката. Фондот престана да функционира на 31.12.2003 година.
Фондот за животна средина започна со работа во 1997 година, како орган во состав на Министерството за животна средина, со својство на правно лице, а заради обезбедување на финансиски средства за поттикнување на превентивни и преземање на санациони мерки за заштита и унапредување на животната средина и природата.
Во 2000 година, Фондот го изгуби статусот на орган во состав на Министерството за животна средина и просторно планирање и продолжи да работи како самостоен Фонд за животна средина, чија организација и работа требаше да се уредат со посебен закон.
Поради негативните импликации врз финансиското работење на Фондот што произлегуваа од нерешениот статус на Фондот (финансиски трансфери со Министерството за животна средина), со законските измени од 2004 година приходите на Фондот се вклопуваат во Буџетот на РМ, Фондот престанува да постои како самостоен субјект, а програмските активности на Фондот се вклопија во постојните програми на Министерството за животна средина.
Во 2003 година, според завршната сметка на Фондот беа остварени вкупни приходи во износ од 67,3 милиони денари и вкупни расходи од 51,4 милиони денари.
Фондот за водите беше основан во 1998 година, поради извршување на активности во доменот на заштитата на водите, учество во изградбата и одржувањето на водостопанските објекти, усовршување на кадри од областа на водостопанството, изработка на студии и планови и сл.
Заради рационално и наменско користење на средствата, со Буџетот на РМ за 2004 година, приходите на Фондот беа вклучени како приходи на Буџетот на РМ, а активностите на Фондот се вклопени во постојните програми на Министерството за животна средина.
Агенцијата за вработување на Република Македонија (поранешен Завод за вработување) е
јавна установа основана со Законот за вработувањето и осигурувањето во случај на невработеност (“Службен весник на РМ“ на бр. 37/97). Со овој Закон се уредуваат прашањата за размена на трудот, правата и обврските на работодавците, невработените лица и државата, во врска со вработувањето и осигурувањето во случај на невработеност и други прашања од значење на вработувањето.
Во последнава деценија, Агенцијата пристапи кон целосна модернизација на службата за вработување и реорганизација на секторите, со цел да се обезбеди промовирање на активностите за посредување при вработувањето, активностите за обука и преквалификација на невработените, како и активности врзани за истражувања, статистичко следење и информативна поддршка на активните политики на пазарот на трудот.
Основен извор за финансирањето на дејноста на Агенцијата за вработување на Република Македонија е придонесот за вработување кој изнесува 1,6% од бруто платата на вработените лица. Буџетот на Агенцијата за вработување на Република Македонија го донесува Собранието на Република Македонија, како составен дел на Буџетот на Република Македонија.
Вкупните приходи на Агенцијата на Република Македонија за 2004 година се позиционирани на 7.806.879.000 денари, од кои 16,26% се приходи од придонесот за вработување, 80,93% трансфери од Буџетот, 2,48% пренесен вишок на приходи од предходната година и 0,32% други приходи. Средствата за обезбедување на правата за време на невработеност, вклучувајќи го и финансирањето на активните политики за вработување за 2004 година се позиционирани на 7.566.494.000 денари и учествуваат со 96,92% во структурата на вкупните расходи.
Досегашниот систем на пензиско и инвалидско осигурување на Македонија е заснован на Законот за пензиско и инвалидско осигурување од 1994 година (“Службен весник на РМ” бр. 80/93, 3/94, 14/95, 71/96, 32/97, 49/97, 24/00, 96/00, 50/01, 85/03, 50/04 и 4/05) . Според овој закон, пензиското и инвалидското осигурување се задолжителни и со нив се опфатени сите работници во работен однос и физички лица што вршат дејност. Тоа е систем со дефинирани пензии кои се исплаќаат по принципот на тековно финансирање (Pay-as-you-go) според кој тековните пензии се финансирани од тековните придонеси издвоени од платите на вработените лица. Работите поврзани со пензиското и инвалидското осигурување ги врши Фонд за пензиско и инвалидско осигурување на Македонија, основан со истиот закон.
Како резултат на транзициониот период и реформите низ кои минуваше Република Македонија во последната деценија, дојде до драстично влошување на односот помеѓу бројот на активните осигуреници и корисниците на пензии. Тоа придонесе да се појави дефицит во финансирањето на Фондот, разлика која се надополнува со трансфер на средства од Буџетот на Републиката.
Иако со извршените параметрички реформи на пензискиот систем, односно со неговата рационализација како и со сите други преземени мерки во периодот 1993 -2002 година се постигнати позитивни ефекти во однос на финансиската консолидација на Фондот, сепак, учеството на буџетскиот трансфер во неговото финансирање континуирано растеше, и тоа од
17,5% во 1997 година, на 27,9% во 2003 година.


Со цел да се обезбеди подолгорочна одржливост на пензискиот систем во земјата, во Република Македонија во тек е реформа која треба да донесе до создавање на нов пензиски систем заснован на три столба и тоа:
-задолжително пензиско и инвалидско осигурување врз основа на генерациска солидарност - прв столб;
-задолжително капитално финансирано пензиско осигурување - втор столб и
-доброволно капитално финансирано пенсиско осигурување - трет столб
Согласно Законот за здравственото осигурување, (“Службен весник на РМ", број 25/00, 34/00, 96/00, 50/201, 11/02 и 31/03) задолжителното здравствено осигурување во Република Македонија го спроведува Фондот за здравствено осигурување на Македонија. Средствата од кои се финансира задолжителното здравствено осигурување се обезбедуваат од придонеси од бруто-платите на вработените, пензиите и останатите лични примања од работен однос, учество на осигурениците, од Буџетот на Републиката, дивиденди, донации и други извори.
Индивидуалното учество на осигурените лица во цената на здравствените услуги и лековите (партиципација) учествува со 3% до 4% од вкупните средства во финансирањето на здравствената заштита.
Во здравствената заштита се обезбедуваат приходи од Буџетот на Република Македонија за спроведување на посебните програми за превентивна здравствена заштита, заштита од посебни заболувања кои во исто време претставуваат социјален проблем, лекувањето на лицата кои не се опфатени со задолжителното здравствено осигурување и здравствената заштита на посебните групи на население. Учеството на овие средства во вкупните приходи на здравствената заштита е помало од 1%.
Во здравствените установи се остваруваат дополнителни приходи непосредно од граѓаните како корисници на здравствени услуги кои не се здравствено осигурени, од осигурените лица кога користат здравствени услуги кои не припаѓаат во основниот пакет на услуги или кога користат повисок стандард на здравствени услуги, од склучени договори со претпријатија за давање посебни здравствени услуги на нивните вработени, како и други здравствени услуги кои не се покриени од страна на Фондот.
На страната на расходите, очигледно е дека најголем дел од трошоците на Фондот за здравствено осигурување се прават за болничка здравствена заштита, потоа за специјалистичко-консултативна заштита, примарна здравствена заштита, лекови и сл.
Фондот за магистрални и регионални патишта е основан во 1996 година со цел да извршува активности во врска со планирањето, финансирањето, изградбата, реконструкцијата, одржувањето и заштитата на магистралните и регионалните патишта во Република Македонија. За извршување на работите Фондот за патишта изготвува Програми, со кои се определува развојот и одржувањето на магистралните и регионалните патишта.
Финансиските средства за изградба, реконструкција, одржување и заштита на јавните патишта се обезбедуваат од трансфери од Буџетот на Република Македонија (дел од акцизата на нафтените деривати), надоместоци за употреба на јавните патишта, заеми и кредити и други приходи.
Заклучно со 1993 година, т.н. надомест за патишта, кој беше составен дел на малопродажната цена на горивата, се уплаќаше директно на сметката на Фондот. Од 01.01.1994 година, воведена е акциза на нафтените деривати, која претставува буџетски приход, а од Буџетот се префрла на Фондот.
Остварените средства Фондот ги распределува за финансирање на Програмата за изградба, реконструкција, одржување и заштита на патиштата, за отплата на странски кредити, студии и проектирање, дел се распределува за локални патишта и улици.


Почнувајќи од 2001 година, Фондот за магистрални и регионални патишта изготвува свој буџет кој се донесува со донесувањето на Буџетот на Република Македонија како негов составен дел. Од 05.07.2004 година, Фондот за патишта ја пренесе својата жиро сметка од деловната банка, во рамките на единствената трезорска сметка.
Движење на буџетските приходи и расходи по години Во периодот 1997-2003 година, номинално, вкупните приходи во буџетот пораснале за 34%,
додека расходите пораснале за околу 35%. Изразено во евра, нивниот износ во овој период пораснал за околу 23%. Сепак, во однос на БДП, нивното учество е речиси непроменето и е на нивото од околу 34%, а истото се однесува и на нивната вредност изразена во долари.
A. Буџетски приходи по категории
Индиректните даноци, по правило, се најзначаен извор на буџетски приходи. Нивното учество во текот на целиот набљудуван период се движи на нивото од околу 40-45% од вкупните буџетски приходи во консолидираниот буџет. Во тие рамки, пак, се позначајно е местото на Данокот на додадена вредност. Приходите од овој данок, речиси двојно се зголемени во годината на неговото воведување (2000 година), во однос на приходите остварувани претходно од данокот на промет и во 2003 неговото учество во вкупните буџетски приходи изнесува 24,4%.
Од друга страна, учеството на приходите по основ на акцизи и царини бележи континуирано намалување, од 26,7% вкупно за двата извора на 20%, како резултат на укинувањето и намалувањето на некои од овие давачки, особено по влегувањето на Република Македонија во Светската трговска организација.
Директните даноци традиционално се сиромашен извор на приходи во буџетот на Република Македонија. Кај данокот на добивка, тоа е резултат на, од една страна, ниската стапка од 15%, а од друга страна, на ниската профитабилност на македонските претпријатија. Поради тоа, овој данок учествува со само околу 3,77% во вкупните буџетски приходи.
Приходите по основ на персонален данок на доход се намалија во 2001 година за дури 33% во однос на претходната година, како резултат на намалувањето на стапките кај овој данок. Во натамошниот период, тие се движат на речиси константно ниво, така што очекувањето дека со намалувањето на даночните стапки ќе се намали евазијата кај овој данок и ќе дојде до праст на вкупните приходи од него, сеуште не се остварени.
Учеството на придонесите за социјално осигурување бележи континуиран пад и од 35% во 1997, тоа паѓа на 31,4% во 2003 година.
Од останатите приходи, би го издвоиле данокот на финансиски трансакции кој се воведе во годината на воениот конфликт, а беше наменет да се покрие дел од буџетскиот дефицит во годините 2001 и 2002. За неговата обилност говори податокот дека од овој данок во 2001 година се собрани средства во висина еднаква на остварените приходи од данокот на добивка, додека следната година остварени се приходи еднакви на вкупно прибраните приходи од царини и други увозни давачки, а речиси трипати повеќе откулку од данокот на добивка.
Во 1999 и 2000 година се среќава и позначајно учество на странски донации, пред се од Европската Унија, наменети за покривање на дел од трошоците предизвикани со бегалската криза од војната во СР Југославија.
Неданочните приходи, по правило, се движат на нивото од околу 7% од вкупните приходи, додека капиталните приходи се со занемарливо значење.


Б. Буџетски расходи по категории
На страната на расходите, вкупните буџетски расходи, по еден стабилен тренд, доживеаа значаен пораст во 2001 и во годината по неа, како резултат на санацијата на последиците од конфликтот. По ова, веќе во 2003 година се забележува стабилизација на ова поле.
По категории, доминантни се тековните трошоци на државната администрација (плати, набавки и резерви), кои претставуваат околу 1/3 од вкупните буџетски расходи.
Агрегатно земено, тековните трансфери од буџетот (за вонбуџетските фондови, структурни реформи, реформа на јавната администрација и трошоците за бегалци) претставуваат и поголема ставка од претходната. Нивниот износ е речиси двојно зголемен во 2003 година во однос на 1997.
По 2000 година, како резултат на спроведените реформи и воведувањето на трезорскиот систем, зголемена е прецизноста на евиденцијата, поради што ставката некласифицирани тековни издатоци целосно исчезнува од буџетот.
Во 1999 и 2000 година, на страната на расходите, свој придонес дава и ставката трошоци за бегалците, што е резултат на воената интервенција на НАТО во СР Југославија и консеквентната бегалска криза.
Во последниве години, износот на капиталните издатоци во буџетот е во постојано опаѓање и тоа е намалено за 30% во 2003 година во однос на 2001.
Подетални податоци во врска со Буџетот на Република Македонија се опфатени во табелата Макроекономски податоци, во прилог на II_I_1.
Фискалната политика во набљудуваниот период
Република Македонија доследно ги почитува склучените аранжмани со ММФ и Светската банка, кои, всушност, ја дефинираат рамката за водење на монетарната и фискалната политика во земјата веќе подолг временски период. Ваквата дисциплина резултира со ниски стапки на буџетски дефицит, како и појава на суфицит (1999 и 2000, кога е регистриран 1,8 % од БДП). Исклучок претставува периодот на воената криза, 2001 година, кога е остварен буџетски дефицит од 7 % од БДП, што е резултат на зголемените трошења кои се последица на воениот конфликт. При тоа, ставка која бележи најизразено зголемување претставуваат тековните издатоци за набавки извршени од буџетот, чијшто пораст е речиси еднаков на вкупниот пораст на буџетските расходи во овие години. Исто така, токму во оваа година доаѓа до пад на приходите по основ на персонален данок на доход, што дополнително придонесува за појавата на буџетскиот дефицит. Следната година е година на фискална стабилизација, со дефицит од 5,5 % од БДП, за во 2003 година повторно да се оствари буџетска рамнотежа.
Покривањето на дефицитот во почетокот се врши претежно од позајмување во земјата и странство. Во 2001 година (за време на внатрешната криза), за оваа намена се користи значаен дел од приходите остварени со приватизацијата на АД МАкедонски Телекомуникации, како и поинтензивно домашно задолжување кое приодолжува и во текот на следните неколку години. Во годините на најизразен буџетски дефицит (2001 и 2002) како средство за негово намалување беше воведен и веќе споменатиот данок на финансиски трансакции.
Почнувајќи од 2003 година, а се очекува така и да продолжи и во иднина, се остварува фискалната рамнотежа, поради што проблемот на покривање на дефицитите нема да се појавува во поизразена мера.


5. Фискална децентрализација (постоечка): Каков е односот меѓу централната влада и локалната самоуправа (општини)? Каква е моменталната состојба во однос на приходите и расходите на локалната самоуправа (општините)?
Единиците на локалната самоуправа во рамките на Уставот на Република Македонија и Законот за локална самоуправа (“Службен весник на РМ“ бр. 5/02) имаат право на локална самоуправа и учество на граѓаните во управувањето со јавните работи. Единиците на локалната самоуправа се самостојни во вршењето на надлежностите утврдени со Уставот и со закон. За вршењето на своите надлежности единиците на локалната самоуправа имаат право да обезбедуваат средства од сопствени извори на приходи определени со закон и средства обезбедени од Буџетот на Република Македонија.
Приходите на единиците на локалната самоуправа се обезбедуваат од:
а) даноци
-данок на имот,
-данок на наследство и подарок;
-данок на промет на недвижности и права; б) такси
-комунални такси
в) дополнителни приходи од Буџетот на Република Македонија, во согласност со посебен закон;
г) приходи од донации примени од земјата и странство (во стока и пари); д) други приходи отстапени на буџетите на единиците на локалната самоуправа по
разни основи, во согласност со закон; ѓ) приходи на буџетите на единиците на локалната самоуправа претставуваат и
приходите по основ на земање заеми од Буџетот на Република Македонија.
Приходите се администрираат и наплатуваат од страна на Управата за јавни приходи.
Приходите од даноци и такси, се алоцират по општини, во процент, согласно следните критериуми:
-80% според нивното учество во вкупниот број жители на ниво на општините од кои произлегле;
-10% според нивното учество во вкупниот број населени места на ниво на општините од кои произлегле и
-10% според нивното учество во вкупната површина на ниво на општините од кои произлегле.
Исклучок од претходните критериуми е распределбата на приходите на градот Скопје и единиците на локалната самоуправа на подрачјето на Градот: истите се алоцираат на следниот начин:
-Изворните приходи на градот Скопје како посебна единица на локалната самоуправа се обезбедуваат во висина од 38,5% од приходите од даноци и такси остварени на подрачјето на градот.
-Изворните приходи на единиците на локалната самоуправа на подрачјето на град Скопје се утврдуваат врз основа на нивното учество во вкупниот број на жители на ниво на општините од кои произлегле.
Трошоците на буџетите на единиците на локалната самоуправа ги сочинуваат:
-Тековни трошоци (плати и надоместоци, трошоци за набавка на стоки и услуги, тековни трансфери и каматни плаќања);
-Капитални трошоци (купување на капитални средства и капитални трансфери);
-Отплата на главнина за земени заеми.


Со буџетскиот циркулар министерот за финансии секоја година дава насоки за изготвување на буџетот на општината, со главните параметри за движењето на приходите и законските ограничувања на трошоците. Единиците на локалната самоуправа изготвуваат единствен буџет кој ги содржи средствата на советот, градоначалникот и управните и административните органи, програмата за комунално уредување, програмата за улично осветлување, програмата за патишта, програмата за зелени површини, програмата за пошумување и други програми. Со единствениот буџет и програмското планирање се обезбедува подобро следење на приходите и расходите на општините.
Со Закон за ограничување на изворните приходи за финансирање на јавните потреби (“Службен весник на РМ“ бр. 85/03) за секоја година се утврдуваат одделно лимити на износи на изворните приходи (даноци и такси) на секоја општина и вишокот на приходи се насочуваат на посебна сметка во рамките на трезорската сметка на Република Македонија.
Средствата собрани на оваа сметка се распределуваат на општините со одлука на Владата на Република Македонија (најчесто два пати во годината), врз основа на Методологијата на распределба на вишоците на приходите над дозволеното ниво на потрошувачката во единиците на локалната самоуправа и средствата повторно се враќаат во секторот на локална самоуправа.
Движењето на приходите и расходите на општините по години е следно:
Учество на приходите на општините во БДП е следно:

Согласно член 46 од Законот за финансирање на единиците на локална самоуправа во Република Македонија (“Службен весник на РМ“ бр.61/04 и 96/04), Министерството за финансии, во соработка со ЗЕЛС и ЕАР, изготви прелиминарна проценка на заостанатите долгови на општините. Врз основа на анкетите кои беа испратени до општините и добавувачите на добра и услуги проценката е дека долговите во овој сектор изнесуваат околу 2,6 милијарди денари.
Дополнително, врз основа на јавен повик до сите доверителите (октомври 2004 година – Проект Mac Decentralization Work/USAID), пријавени се побарувања во износ од околу 3,2 милијарди денари.
Со цел решавање на долгот, во тек е подготовка на План за разрешување на долговите, како предуслов за фискалната децентралзаиција.
6. Фискална децентрализација (реформа): Кој е статусот на реформата во областа на фискалната децентрализација? Ве молиме да обезбедите кратко резиме на главните карактеристики на реформата. Кои фискални надлежности и права се очекува да бидат пренесени од централната на локалната власт? Постои ли проценка на вкупните приходи и расходи на општините по целосното спроведување на реформата? Дали претстојната реформа обезбедува соодветен тек на приходи за општините, со цел финансирање на нивните надлежности? Дали постои механизам за редистрибуција на ресурсите меѓу општините? Дали е предвидено централниот буџет да ги финансира општините? Доколку да, врз основа на кои критериуми?
Реформата на фискалната децентрализација, од правен аспект, е заокружена со донесувањето на сите закони со кои се обезбедуваат промени во системот на финансирање на општините. Собранието на Република Македонија ги донесе Законот за финансирање на единиците на локалната самоуправа (“Службен весник на РМ“, бр.61/04 и 96/04) (види II_Прилог_02), Законот за даноците на имот (“Службен весник на РМ“ бр.61/04), Законот за комуналните такси (“Службен весник на РМ“ бр.61/04), Законот за измена и дополнување на Законот за административни такси (“Службен весник на РМ бр.61/04), Законот за градот Скопје (Службен весник на РМ бр.55/04) во кој се уредува финансирањето на градот Скопје и општините во градот Скопје, како и поголем број на посебни закони кои се однесуваат на пренесување на надлежностите на општините. За реализација на пакетот на закони поврзани со финансирањето треба да се донесат подзаконски акти кои произлегуваат и се во функција на утврдување на процедурите за реализација на законите. Овие акти треба да се донесат до отпочнување на примена на законите, односно до конституирањето на советите на општините и изборот на градоначалниците на наредните локални избори (13.03.2005). Министерството за финансии ќе и предложи на Владата на Република Македонија да донесе седум подзаконски акти кои се во фаза на изготвување. Министерството за култура, Министерството за труд и социјална политика и Министерството за образование и наука ќе и предложат на Владата на Република Македонија - Уредба за методологија за распределба на средствата за наменски дотации. Министерството за транспорт и врски, Министерството за животна средина и просторно планирање, Бирото за стопански недоволно развиени подрачја и Фондот за магистрални и регионални патишта ќе и предложат на Владата на Република Македонија - Уредба за методологија за распределба на средствата за капитални дотации.
Главни карактеристики на реформата на локалната самоуправа :
1.Сопствена сфера на надлежности, разграничени од оние на државата и нов тип на взаемни односи помеѓу локалните власти и државните органи;
2.Нов систем на финансирање со кој се гарантира финансиска самостојност и квалитетно извршување на надлежностите на единиците на локалната самоуправа;
3.Правни гаранции за немешање од страна на други власти при извршувањето на надлежностите;
4.Јасно определување на статусот, имотот и односите на единицата на локалната самоуправа и јавните установи;
5.Изградба на нов систем на локална јавна сопственост, соодветен на новите надлежности и одговорности на единиците на локалната самоуправа;
6.Слободно здружување на локалните власти;
7.Изградба на механизми за вршење на надзор и контрола над работата на органите на единицата на локалната самоуправа;
8.Мала, стручна и ефикасна локална администрација.
Општината се финансира од сопствени извори на приходи определени со закон во кои спаѓаат локалните даноци, локалните такси и локалните надоместоци. Новите фискални надлежности на општината се состојат во донесувањето на одлуки за висината на стапките на даноците на имот и висината на износот на комуналните такси. На овој начин, локалната власт се стекнува со значително повисок степен независност од централната власт, во финансиска смисла, со прецизно утврдени сопствени извори на финансирање и нивно раководење. Со закон се утврдуваат рамките на стапките, односно износите, а висината на стапките, односно износите, со одлука ја утврдува Советот на општината, Советот на општините во Градот Скопје односно Советот на Градот Скопје. Рамките определени со закон имаат нов квалитет во однос на повиски оданочувања, при што досегашните стапки се замени како долно ниво. Самостојноста на општините е дефинирана и низ можноста за утврдување на повисоко ниво на стапките, односно износите за пооделните приходи, а во рамки определени со закон. На овој начин општината ја определува висината на сопствените приходи.
Работите на утврдување и наплата на сопствените приходи на општините ги врши општинската администрација. Пренесувањето на надлежноста од органот за јавни приходи на општинската администрација, администрацијата на општините во Градот Скопје односно администрацијата на Градот Скопје, се однесува за наплата на даноци или такси на подрачјето на општината каде што се наоѓа имотот или обврзникот за такса, а ако имотот се наоѓа на подрачјето на две или повеќе општини, данокот или таксата ќе го утврдува општинската администрација за вредноста на имотот или такса што се наоѓа или наплаќа на подрачјето на односната општина. За наследениот, односно подарениот движен имот, данокот ќе го утврдува општинската администрација каде што е живеалиштето на даночниот обврзник.
Решение за утврдување на даночната обврска донесува градоначалникот на општината, градоначалникот на општините во Градот Скопје односно градоначалникот на Градот Скопје.
Заради целосно следење на состојбите на недвижниот имот, општинската администрација, администрацијата на општините во Градот Скопје односно администрацијата на Градот Скопје води регистар на недвижности и редовно ја усогласува состојбата на својот регистар со регистарот на недвижности кој го води Државниот завод за геодетски работи.
Во функција на спроведувањето и примената на прописите за даноците на имот и комуналните такси од страна на даночните обврзници, општината врши инспекциски надзор, кој опфаќа проверка на состојбата и вредноста на недвижниот и подвижниот имот кој е предмет на оданочување.
Општината ја врши постапката за присилна наплата, постапката и начин за обезбедување на плаќање на даночен долг, жалбената постапка, наплатата на каматата за ненавремено платен данок, враќање на повеќе или погрешно уплатен данок, институтите застареност и гаранција и казнените одредби.
На барање на даночниот обврзник градоначалникот може да дозволи одложено плаќање на обврските или плаќање на рати, до донесување на решение по жалба, кое ќе се одобри доколку даночниот обврзник го обезбеди плаќањето на даночниот долг со банкарска гаранција која треба да одговара на висината на даночниот долг, односно на даночната обврска или со готовински депозит чија вредност треба да одговара на 1/2 на даночниот долг, односно на даночната обврска.
Против решението на градоначалникот може да се поднесе жалба во рок од 15 дена од денот на приемот на решението, до Министерството за финансии.
За даночниот должник кој пристигнатиот даночен долг, паричните казни и каматите не ги платил добороволно во пропишаниот рок, наплатата ќе се изврши по присилен пат, со процена и продажба на неговиот имот по пат на јавно наддавање.
Во поглед на утврдувањето и наплатата на комуналните такси, инспекцискиот надзор, одлагање на извршувањето, жалбената постапка, каматата, присилната наплата и враќањето на повеќе или погрешно уплатената такса се применуваат одредбите од Законот за даноците на имот.
Заради обезбедување на редовно плаќање на даноците на имот и комуналните такси пропишани се рокови на плаќање, како и соодветни парични казни за правно или физичко лице кое го одбегнува плаќањето на утврдениот износ на таксата, не поднело пријава за настанатата таксена обврска и сл.
Проценката на вкупните приходи и расходи е изготвена согласно извршувањето на расходите кои се пренесуваат во надлежност на општината во 2002 година.
Проценката на вкупните приходи и расходи е дадена во табела 1 како прилог на одговорот.
Табела 1

СП* - сопствени приходи; НД** - наменски дотации; КД*** - капитални дотации; БД**** - блок дотации; Извор: Министерство за финансии
Реформите кои се утврдени со Законот за финансирање на единиците на локалната самоуправа обезбедува соодветен тек на приходите на општините. Општините се финансираат од сопствени извори на приходи и од дотации од државата и други извори на приходи во согласност со закон.
Дрги видови приходи: (1) локални даноци, (2) локални такси, (3) локални надоместоци, (4) приходи од сопственост (од закупнина, од камати, од продажба на имот со чија продажба не се нарушуваат јавните функции и надлежности на општините), (5) приходи од донации, (6) приходи од парични казни утврдени со закон, (7) приходи од самопридонес и (8) други приходи утврдени со закон.
Приходи од персонален данок на доход:
-3.0% од персоналниот данок на доход на лични примања од плати од физички лица наплатен во општината во која се пријавени со постојано живеалиште и престојувалиште и
-100% од персоналниот данок на доход од физички лица кои се занимаваат со занаетчиска дејност, регистрирани согласно со Законот за занаетчиска дејност (“Службен весник на РМ“ бр.62/04), на чие подрачје се регистрирани за вршење на дејност;) со кои општините самостојно ќе располагаат.
Системот на финансирање на општините освен сопствените приходи на општините предвидува и дотации од Буџетот на Република Македонија и од буџетите на фондовите.
Од Буџетот на Република Македонија и од буџетите на фондовите се распределуваат следните видови на дотации:
-приходи од данок на додадена вредност;
-наменска дотација;
-капитална дотација;
-блок дотација и
-дотација за делегирана надлежност.
Видот, износот и распределбата на дотациите по општини се составен дел на Буџетот на Република Македонија и на буџетите на фондовите. Надлежните министерства и фондовите најдоцна до 30 април во тековната година, ги објавуваат утврдените критериуми, процедури и рокови за распределба на наменски и капитални дотации.
Приходите од данок на додадена вредност (во вид на општа дотација) се обезбедуваат во висина од 3% од вкупно наплатениот данок на додадена вредност остварен во претходната фискална година.
Распределбата на приходите од данок на додадена вредност се врши најмалку 50% според критериумот по жител и други критериуми утврдени со Уредбата за методологија за распределба на приходите од данок на додадена вредност што ја донесува Владата на Република Македонија. Владата на Република Македонија ја донесува Уредбата на предлог на министерот за финансии, со претходна согласност на Комисијата за следење на развојот на системот за финансирање на општините, најдоцна до 30 јуни во тековната година за наредната година.


Со Методологијата, за Градот Скопје се утврдуваат посебни критериуми со кои се нивелираат значителните разлики на Градот Скопје во однос на општините во Република Македонија. За користењето на приходите од данок на додадена вредност општината одлучува самостојно.
Блок дотацијата се користи за финансирање на надлежности од областа на културата, социјалната заштита и заштитата на децата, образованието и здравствената заштита преку конкретни програми. Надлежните министерства и фондовите изготвуваат методологија за утврдување на критериумите за распределба на блок дотациите која се базира на формула со користење на соодветни показатели на потребите за секоја програма. Владата на Република Македонија, на предлог на надлежното министерство по претходна согласност на Министерството за финансии и Комисијата за следење на развојот на системот за финансирање на општините, донесува Уредба за методологијата за утврдување на критериуми за распределба на блок дотациите.
Наменската дотација се користи за финансирање на конкретна активност. Надлежните министерства и фондовите му предлагаат на Министерството за финансии распределба на наменските дотации по општини, по проект и институција и/или програми со буџетската пресметка за следната буџетска година, во согласност со Уредба за методологија за распределба на наменски дотации, која ја донесува Владата на Република Македонија. Надлежните министерства и фондовите го следат користењето на наменската дотација. При констатирање на неправилности во користењето на дотацијата, надлежните министерства и фондовите ја запираат исплатата на средствата и за тоа го известуваат Министерството за финансии.
Капиталната дотација се користи за финансирање на инвестициони проекти врз основа на програма утврдена од Владата на Република Македонија,. При распределбата на капиталните дотации, надлежните министерства и фондовите приоритет даваат на проектите со целосно заокружена финансиска конструкција. Надлежните министерства и фондовите распределбата ја вршат согласно Уредба за методологија за распределба на капитални дотации, која ја донесува Владата на Република Македонија и го следат користењето на капиталната дотација. При констатирање на неправилности во користењето на дотацијата, надлежните министерства и фондови ја запираат исплатата на средствата и за тоа го известуваат Министерството за финансии. Кај општините каде ќе се констатира ненаменско трошење на средствата, може да се стопира финансирањето на капитални инвестиции.
Дотацијата за делегирана надлежност се користи за финансирање на делегираната надлежност од орган на државната управа на градоначалникот на општината. Средствата за делегираната надлежност се обезбедуваат од утврдениот износ за надлежниот орган на државната управа во Буџетот на Република Македонија. Дотацијата за делегираната надлежност се трансферира на начин кој овозможува навремено извршување на делегираните работи. Министерот кој раководи со органот на државната управа и градоначалникот на општината склучуваат договор за регулирање на меѓусебните односи сврзани со дотацијата за делегирана надлежност. Доколку градоначалникот на општината не ја изврши делегираната надлежност, средствата примени за финансирање на делегираната надлежност е должен да ги врати во Буџетот на Република Македонија, во рок од 30 дена од денот на кој требало да отпочне со вршење на делегираната надлежност, согласно со договорот, освен во случај на постоење на објективни пречки.
Механизам за редистрибуција на ресурсите меѓу општините на ниво на државата не постои. За градот Скопје постои механизам за редистрибуција на ресурсите меѓу општините на градот Скопје за што се формира Заеднички фонд на градот Скопје и на општините во градот Скопје за обезбедување на рамноправни услови за функционирање на општините во градот Скопје. Фондот се формира од средствата од персоналниот данок на доход, комуналната такса за фирма и комуналната такса за користење на улиците со патнички, товарни и приклучни возила. Распределбата се врши согласно Методологијата за распределба на средствата од Заедничкиот фонд (донесена на 17.11.2004 година) (“Службен Весник на РМ“ бр.83/04).


7. Буџетска политика: Ве молиме да ги опишете карактеристиките на планирањето, програмирањето и извршувањето на државниот буџет. Ве молиме да ги наведете главните политички цели, развојот и постигнатите резултати во врска со буџетската политика.
Планирање, програмирање и донесување на државниот буџет
Методологијата за подготовка, донесување и извршување на Буџетот на РМ (вклучувајки ги буџетите на фондовите) и буџетите на единиците на локална самоуправа се регулирани со Законот за буџетите (“Службен весник на РМ“ бр.79/93, 3/94, 71/96, 46/00, 11/01, 93/01, 46/02, 24/03, 85/03 и 96/04).
Согласно Законот, буџетскиот процес започнува со подготвување на среднорочна фискална стратегија, која се заснова на планираната Макроекономска политика и утврдените стратешки приоритети на Владата на Република Македонија за наредната година. Фискалната стратегија како среднорочен документ ја дефинира фискалната рамка за наредните три години, односно прелиминарните проекции на буџетските приходи и расходи, како и претпоставките и ризиците кои ги детерминираат истите.
Врз основа на усвоената фискална стратегија, Министерството за финансии подготвува насоки за изработка на Предлог буџетска пресметка – Циркулар. Во него се содржани главните насоки и методологијата за подготовка на Предлог буџетот (вклучително и основните параметри, постапката и рокот за подготовка) и истиот го доставува до буџетските корисници, фондовите и единиците на локална самоуправа.
Министерството за финансии ги утврдува максималните износи на расходите за нaредната година. Почнувајќи од 2004 максималните износи на расходите се утврдуваат по функционален принцип, со цел обезбедување на поголема самостојност на буџетските корисници при утврдување на средствата за остварување на планираните активности. Тоа во суштина значи дека министерството односно носителот на соодветната функција е надлежно за процесот на усогласување на планираните износи на одделните буџетски корисници во рамки на утврдената функција.
Буџетскиот корисник, во рамките на утврдените максималнии износи на расходи изготвува своја предлог буџетска пресметка, која ја доставува до Министерството за финансии. Предлог буџетската пресметка за 2005 година содржи:
-интегрирани стратешки планови на буџетските корисници во рамките на функционалната анализа на корисникот;
-воведување на тековни владини програми како одраз на владината политика;
-тековни активности кои буџетскиот корисник ќе ги извршува во текот на фискалната година прикажани по програми и потпрограми;
-проценка на расходите за фискалната (по расходни ставки и потставки) и наредните две години (по категории и ставки) според нова економска класификација во согласност со меѓународните стандарди;
-проценка на капиталните расходи прикажано по поединечни проекти и;
-дефинирање на индикатори за успех и вреднување на резултатите на програмите.
Добиените предлог буџетски пресметки Министерството за финансии ги оценува од аспект на нивната ефикасност, приоритетност и рационалност и согласно тоа врши усогласување со корисниците.
Врз основа на извршените усогласувања со корисниците, Министерството за финансии го подготвува Предлогот на Буџетот на Р.М. и го доставува до Владата на Република Македонија.


Владата го утврдува Предлогот на Буџетот и го доставува до Собранието на Р.М. за усвојување.
Роковите за подготовка и донесување на Буџетот на Република Македонија се пропишани со Законот за буџети и тоа:
Реформи на полето на извршувањето на Буџетот на Република Македонија
Почнувајќи од 2000 година, Министерството за финансии започна со спроведување на значајни реформи во насока на подобрување на процесот на извршување на Буџетот на РМ, зајакнување на контролата во користењето на буџетските средства, зголемување на транспарентноста во користењето на јавните приходи, што резултираше во поефикасно управување со финансиските средства на државата.
За оваа цел, во Министерството за финансии во 2000 година се формираше сектор Трезор, чија мисија беше да ги имплементира и извршува овие функции.
Во огранизациона смисла, Трезорот го сочинуваат 7 одделенија:
-Извршување на Буџетот
-Следење на наплатата на приходите
-Буџетско сметководство
-Извештаи и анализа
-Управување со јавен долг
-Планирање и ликвидност
-Регионално трезорско работење
Реформите спроведени до сега, се одвиваа во две фази.
Првите чекори се направени во 2000 година, кога се донесе одлуката за формирање на Трезорот во рамките на Министерството за финансии, по што следеше донесување на стратешки план за развој на Трезорот, вработување на кадар и негова обука.
Главните промени во 2001 година беа:
-Менување на структурата на сметките на буџетските корисници со цел да се обезбеди поголема транспарентност и контрола врз сите видови приходи што овие единки ги остваруваат
-Вклучување на донациите и заемите во трезорскиот систем
-Поаналитичко следење на приходите и расходите на Буџетот на РМ
-Промени во процедурите за извршување на плаќањата


-Поголема флексибилност на буџетските корисници во располагањето со одобрениот буџет (три цифрено конто)
-Елиминирање на неискористените парични салда на сметките за редовно работење
-Обезбедување на евиденција за вистинските трошоци
Законска рамка за сите реформи претставуваат неколку закони, како Законот за буџетите, Законот за извршување на Буџетот на РМ за 2001 и 2002 година, Законот за трансформација на ЗПП, Законот за платниот промет, како и поголем број на упатства и правилници во доменот на трезорското работење.
Втората фаза во спроведување на реформите започна на почетокот на 2001 година, кои целосно беа имплементирани на 01.01.2002 година. Основната цел на натамошните промени беше целосно имплементирање на концептот на "Единствена Трезорска Сметка" по моделот на трезорските системи во високо развиените земји.
Во 2002 година Секторот за Трезор целосно ја презема функцијата на носител на платниот промет за Буџетот и буџетските корисници од ЗПП. За таа цел се отвори Единствена Трезорска сметка (ЕТС) во НБРМ, се затворија сите поранешни сметки на буџетските корисници, како и сите други посебни сметки на државата и уплатните сметки за прибирање на јавните приходи. Поради затворањето на дел од уплатните сметки, на кои се уплатуваа и некои од изворните приходи на Едниниците на локална самоуправа, Трезорот ја презема и функцијата на прибирање, евидентирање и дистрибуција на приходите на истите. Трезорот всушност претставува "квази банка" со близу 3000 сметки (во Главната книга на Трезорот) на буџетските корисници, сметки за наплата на јавните приходи и други наменски сметки на државата, што подразбира директна наплата на јавните приходи и централизирано извршување на расходите.
Со реформите во трезорското работење се продолжи во 2003 и 2004 година, а главните промени се следниве:
-Воведување на сметководство за преземени обврски
-Издавање на државни записи;
-Натамошно подобрување на управувањето со паричните средства
Проекти кои се во тек во Министерството за финансии се вклучувањето на вон-буџетските фондови во рамки на ЕТС, кој заврши со крајот на 2004 година. Исто така, почнувајќи од втората половина на 2005 година се планира и единиците на локалната самоуправа да имаат свои сметки во рамки на ЕТС. Се работи и на електронско поврзување на буџетските корисници со Трезорот, односно се подготвува проект за ВЕБ Трезор, т.е. овозможување на пристап до Трезорот преку интернет.
Процес на извршување на Буџетот на Република Македонија (по реформите)
Извршувањето на Буџетот на Република Македонија се врши согласно со Законот за буџети, Законот за извршување на буџетот за тековната фискална година (“Службен весник на РМ“ бр.96/04), (види II_Прилог_01), и подзаконските акти за извршување на буџетот.
Процесот за извршување на Буџетот ги опфаќа следниве чекори:
1. По донесување на Буџетот на Република Македонија за тековната година, буџетските корисници во рок од 25 дена до Министерството за финансии доставуваат годишен финансиски план по квартали, за користење на средствата по сметки, по програми и по расходни ставки, освен за ставките кои се однесуваат на плати и надоместоци.
Корисниците на средствата од Буџетот кои имаат единки корисници до секоја единка корисник, во рок од 5 дена од денот на донесувањето на Буџетот, доставуваат извод од годишниот финансиски план во кој се содржани средствата наменети за одделните единки корисници.


Врз основа на изводот, единките корисници изготвуваат свој годишен финансиски план и го доставуваат до надлежното министерство, а надлежното министерство консолидираниот годишен финансиски план го доставува до Министерството за финансии во рок од 25 дена од денот на донесувањето на Буџетот.
Износот на планирани средства за тековни потреби, за одреден квартал во рамките на годишниот финансиски план треба да биде во висина од 1/4 од годишниот Буџет, освен во исклучителни случаи.
2. Врз основа на годишниот финансиски план, во текот на годината, буџетските корисници изготвуваат предлог на квартален финансиски план по месеци, за користење на средствата по сметки, по програми и по ставки (освен за ставките за плати и надоместоци), кој го доставуваат до Министерството за финансии, најдоцна 5 дена пред почетокот на кварталот за кој се однесува планот, заради негово одобрување.
Кварталниот финансиски план поделен по месеци, претставува процена на трошоците на корисниците на Буџетот за дадениот период и неговото одобрување претставува одобрување право на трошење на средствата за дадени месеци во рамките на кварталот, односно последователниот период доколку правото остане не искористено.
3. Министерството за финансии по одобрување на финансиските планови ги известува буџетските корисници, а корисниците кои имаат единки корисници ги известуваат своите единки корисници.
Во текот на годината и во текот на дадениот квартал, буџетскиот корисник може да достави барање за измена на годишниот или кварталниот финансиски план, само доколку се работи за расходи кои не можеле да бидат навремено планирани и за истото е потребно буџетскиот корисник да достави образложение и соодветно ревидиран годишен финансиски план и квартален финансиски план.
Доколку се изврши прераспределба на средства меѓу буџетските корисници, односно прераспределба на средства меѓу ставки и програми во рамките на буџетот на буџетскиот корисник, потребно е да се достави барање за измена на годишниот финансиски план и на кварталниот финансиски план.
Во одредени случаи кога планираната динамика на расходи од Централниот буџет значително отстапува од динамиката на наплата на буџетски приходи, Министерството за финансии може да ги ревидира и одобри годишните и кварталните финансиски планови на буџетските корисници на тој начин што ќе ја следат планираната динамика на наплата на буџетски приходи.
4.Буџетските корисници ги пријавуваат преземените обврски.
Буџетските корисници ги пријавуваат преземените обврски за склучен договор, порачка, решение за службено патување и други документи кои можат да предизвикаат обврска за плаќање во некој иден период, за износ поголем од 3.000 евра во денарска противвредност и тоа за точно утврдени видови на расходи.
Пријавувањето на преземените обврски се врши во рок од 10 работни дена од денот на нивното настанување, со поднесување на пропишаниот образец - О1 во трезорските канцеларии, при што се доделува број на обврската.
Согласно територијалната распределеност на буџетските корисници, во Република Македонија функционираат 16 трезорски канцеларии кои ги примаат и од формален аспект (внесување на сите потребни елементи) ги обработуваат барањата за плаќање.
5.Буџетските корисници поднесуваат барања за плаќање.


Буџетските корисници ги доставуваат барањата за плаќање еден ден пред денот на извршување на плаќањето поради вршењето на контролата од страна на Трезорот, освен во случаите на девизните плаќања кои се поднесуваат и извршуваат во истиот ден, поради запазување на девизниот курс.
6. По извршувањето на сите контроли од страна на Трезорот барањето за плаќање се извршува.
При одобрување на барањето за плаќање Трезорот ги контролира: одобрениот годишен буџет (апропријацијата), преостанатото право за трошење (месечен финансиски план), дали обврската е претходно пријавена, како и салдото на соодветната сметка (доколку се работи за сметки за сопствени приходи). Доколку сите услови се исполнети, барањето за плаќање се извршува.
Плаќањата се извршуваат преку МИПС, односно РТГС системот управуван од страна на Народната банка на Република Македонија.
7.По извршување на плаќањето, трансакцијата се книжи во Главната книга на трезорот.
Циклусот се завршува со извршување на плаќањето и книжење на расходот во Главната книга на Трезорот, односно негово евидентирање во сите прегледи како што се спецификациите на расходите, аналитичките картици, прегледите за извршени трансакции и слично.
За извршувањето на Буџетот, од сите сметки се изготвуваат извештаи на дневна месечна, полугодишна и годишна основа.
Правото на корисниците на трошење средства од буџетот престанува на 31 декември во тековната календарска година. Тие се должни неискористените средства да ги вратат во Буџетот на Републиката најдоцна до 5 јануари следната година.
Цели, резултати и иден развој на буџетската политика
Основна карактеристика на фискалната политика во изминатиот периодот е рестриктивната буџетска потрошувачка, во функција на одржување на макроекономската стабилност и поттикнување на економскиот раст на среден рок.
Вака дефинираната фискална политика ќе продолжи и во наредниот среднорочен период и има за цел обезбедување на:
-фискална консолидација на среден рок, релаксирање на монетарната политика и намалување на каматните стапки на банките;
-одржување на ниско ниво на буџетски дефицит и обезбедување на целосно, навремено и неинфлаторно финансирање на јавните расходи и сервисирање на обврските по домашно и странско задолжување.
-поддршка на развојот и развојните програми
-транспарентност на потрошувачката по програмски целини
-поврзаност меѓу трошењето на буџетските средства и следењето на резултатите од поставените задачи на буџетските корисници согласно приоритетите на Владата на Република Македонија.
-рационализација на расходите и наменско користење и конзистентно планирање во согласност со определбата за намалување јавната потрошувачката
-ефикасно и одговорно управување со јавниот долг, односно постигнување на одржливо ниво на задолженост и стабилизирање на ниво од 37% од БДП.
Буџетот на централната власт, во основа беше стабилизационен, социјален и реформски, како поддршка на целите на монетарната политика за одржување на стабилноста на девизниот курс и цените во услови на висок трговски дефицит.


Како резултат определбата за следење на современите текови во фискалната област, во тек е подготовка на нов Закон за буџети кој се планира да биде донесен во 2005 година, со кој ќе се обезбеди програмско планирање на јавните расходи. Ваквиот начин на планирање обезбедува запознавање на законодавната и извршната власт како и јавноста, за тоа што пооделните државни институции планираат да работат, како ги употребуваат буџетските средства и како ги реализираат планираните програми. Новиот закон за буџети пропишува конкретни правила, постапки и контрола на целокупните буџетски односи помеѓу централната власт, вонбуџетските фондови локалната самоуправа и јавниот сектор. Овој Закон за буџети целосно го уредува буџетскиот процес согласно меѓународните стандарди во сферата на јавните финансии и меѓународните статистички стандарди.
8. Управување со буџетот: Каков е развојот на односите и интеракцијата помеѓу централното и суб-централното ниво (подрачни единици) на државната управа? До која мерка е интегрирано фискалното управување (пример: состојбата на единствена трезорска сметка)?
Во 2002 година, со укинување на Заводот за платен промет, согласно Законот за трансформација на ЗПП, се отвори Единствена Трезорска Сметка во НБРМ, со што целосно се имплементираше моделот на трезорските системи во високо развиените земји.
На овој начин, во процесот на извршување на Буџетот на Република Македонија постигнат е напредок во делот на наплата на приходите, извршување на плаќањата, како и зголемен степен на контрола над средствата на буџетските корисници.
Во структурата на трезорската сметка, опфатени се сметката на Буџетот на РМ, сметки на буџетските корисници, уплатни сметки за евидентирање и наплата на јавните приходи на Буџетот и на изворните приходи на единиците на локалната самоуправа, и други наменски сметки на државата.
Приливот на средствата кои се јавни приходи на Буџетот и на изворните приходи на единиците на локалната самоуправа, на единствената трезорска сметка се врши согласно Упатството за начинот на евидентирање и распоредување на јавните приходи (“Службен весник на РМ“ бр. 3/04 и 74/04), (види II_Прилог_03), со што се обезбеди наплатата на наведените приходи да биде целосно централизирана.
Централизираната наплата на јавните приходи преку трезорската сметка значеше надминување на временскиот јаз кој што постоеше во претходниот период, помеѓу моментот на уплата на јавните приходи и моментот на нивно трансферирање на сметката на Буџетот.
Со воведување на овој концепт, наплатата на изворните приходи на единиците на локална самоуправа е централизирана и сите нивни приходи остварени по тој основ од трезорската сметка се дистрибуираат на сметките на единиците на локалната самоуправа кој согласно законските прописи се отворени во деловни банки.
Дистрибуцијата на наплатените изворни приходи по единици на локална самоуправа се врши врз основа на утврдени критериуми за распоред согласно законските прописи (Закон за ограничување на изворните приходи за финансирање на јавните потреби “Службен весник на РМ“ бр.96/04). За поопширно – види II_V_5.
Исто така, со наведениот закон утврдени се ограничувањата на изворните приходи на единиците на локалната самоуправа, односно приходите со кои секоја единица на локална самоуправа може да располага во тековната година. За остварените приходи над тие лимити се врши насочување на посебна сметка, од која се распределуваат на единиците на локалната самоуправа врз основа на Одлука на Владата на Република Македонија.
Покрај сопствените приходи, според Законот за финансирање на единиците на локалната самоуправа (“Службен весник на РМ“ бр.61/04 и 96/04), од Буџетот на Република Македонија се обезбедуваат и следниве дотации во буџетите на општините:
-приходи од данок на додадена вредност;
-наменска дотација;
-капитална дотација;
-блок дотација;
-дотација за делегирана надлежност.
Извршувањето на плаќањата од сметките на буџетските корисници спрема крајните корисници, исто така е централизирано, и сите плаќања се вршат преку единствената трезорска сметка согласно видот на расходот.
Со самиот факт што финансиските средства на сите буџетски институции вклучувајќи ги и буџетските институции од втора линија, се во рамките на трезорската сметка, а не на посебни сметки во деловни банки, како и со oглед на фактот што преку трезорската сметка целосно се извршува платниот промет за потребите на буџетските институции, создадени се сите предуслови и е имплементирана зајакната контрола на јавната потрошувачка.
Во централниот трезор се вршат сите контроли од аспект на буџетското и трезорското работење на сите институции, и тоа за сите средства кои истите ги остваруваат независно дали изворот е Буџетот, самофинансирачки активности, донации, кредити и сл.
На овој начин, исто така се обезбеди и повисоко ниво на транспарентност во однос на користењето на сите средства на буџетските институции.
Владата на Република Македонија формира и Комисија за следење на развојот на системот на финансирање на општините, која ги има следниве надлежности:
-ја следи примената на критериумите за распределба на донациите;
-предлага мерки за подобрување на системот;
-ја следи транспарентноста на процедурите, итн.
Градоначалникот на општината доставува до министерот за финансии квартални извештаи за извршување на Буџетот на општината, а на крајот на фискалната година и годишна сметка.
Исто така, при задолжување во странство, општината треба да обезбеди согласност од Владата на Република Македонија. Владата може и да гарантира за обврски по долгорочни заеми што ги користи општината.
9. Вон-буџетски фондови: Ве молиме да наведете податоци за вон-буџетските фондови. Каква е врската меѓу Буџетот и вон-буџетските фондови? Кои чекори се преземаат за интеграција на вон-буџетските фондови во владиниот буџет? Ве молиме да ги опишете главните активности за подобрување на управувањето со вон-буџетските фондови, посебно на Фондот за здравствено осигурување.
Во Република Македонија, во моментов функционираат четири вонбуџетски фондови: Фондот на пензиското и инвалидското осигурување на Македонија, Фондот за здравствено осигурување на Македонија, Агенцијата за вработување на Република Македонија и Фондот за магистрални и регионални патишта. Овие фондови се основани како институции кои вршат дејност од јавен интерес и јавни овластувања утврдени со закон. Главна причина за постоењето на првите три фонда е поврзаноста на надоместоците кои корисниците на нивните услуги ги уплатуваат на сметките на фондовите со користите кои ги остваруваат, т.е. јасното издвојување на социјалната функција кои тие фондови ја вршат, додека причината за постоење на Фондот за магистрални и регионални патишта е потребата за обезбедување средства за финансирање на расходите за изградба и одржување на патишта кои претставуваат добра во општа употреба и кои не би можеле да се обезбедат според пазарни принципи.
Покрај споменатите, во текот на последнава деценија беа формирани и функционираа извесен период уште и Фондот за животна средина, Фондот за земјоделство и Фондот за води. Со реформите, од 2004 година овие фондови се укинуваат како вонбуџетски и нивните буџети станаа дел од државниот буџет.
Приходите на буџетите на фондовите се обезбедуваат од повеќе извори: придонеси, надоместоци, трансфери од буџетите (Централниот и другите вонбуџетски фондови), приходи од донации, други приходи по разни основи во согласност со закон, а Фондот за магистрални и регионални патишта користи и странски заеми. Вкупните приходи на фондовите се детерминирани од економските состојби во земјата, утврдената макроекономска политика на земјата и нејзините приоритети, ефикасната наплата на изворните приходи како и обврските кои произлегуваат од законските прописи за соодвeтните области. Финансирањето на фондовите со трансфер од Централниот буџет е насочено кон покривање на законските обврски кои ги презела државата, вклучително и покривање на тековниот дефицит, со цел одржување на финансиска рамнотежа помеѓу приходите кои тие ги остваруваат и средствата потребни за покривање на законски преземените обврски. Со Законот за ограничување на изворните приходи за финансирање на јавните потреби (кој се донесува како задолжителен документ заедно со годишниот буџет на Републиката) се врши димензионирање на јавната потрошувачка, а во тие рамки и на фондовите, и нејзино сведување во рамки на расположивите материјални можности.
Фонд за пензиско и инвалидско осигурување на Македонија
По осамостојувањето, во јануари 1994 година, започна примената на новиот Закон за пензиско и инвалидско осигурување (“Службен весник на РМ”, бр. 80/93, 3/94, 14/95, 71/96, 32/97, 49/97, 24/00, 96/00, 50/01, 85/03, 50/04 и 4/05) со кој за прв пат автономно се уредуваат односите и правата од пензиското и инвалидското осигурување. Според законот, пензиското и инвалидското осигурување е задолжително и со него се опфатени сите работници во работен однос и физички лица што вршат дејност. Тоа е систем со дефинирани пензии кои се исплаќаат по принципот на тековно финансирање (pay-as-you-go) според кој тековните пензии се финансирани, односно обезбедени од тековните придонеси. Работите поврзани со пензиското и инвалидското осигурување ги врши Фонд за пензиско и инвалидско осигурување на Македонија, основан со истиот закон.
Изминатите десет години Република Македонија се наоѓа во процес на општествени, економски и структурни реформи. Неповолните движења во стопанството и транзиционите промени кон пазарната економија предизвикаа зголемување на бројот на претпријатијата кои работат со загуба, стечајни постапки, прогласување на технолошки вишоци на работната сила. Ваквите состојби влијаеа на намалувањето на бројот на активните осигуреници од една страна и зголемување бројот на корисници на пензија од друга страна, што доведе до намалување на соодносот помеѓу осигуреници и корисници на пензија, што е многу значаен фактор за одржување на солвентноста на пензискиот систем базиран на тековно финансирање, односно на генерациска солидарност. Имено, во 1991 година бројот на вработените на еден корисник на пензија изнесуваше 3:1, додека тој однос на крајот на 2003 година изнесува 1,3 вработени на еден корисник на пензија.
Со извршените параметрички реформи на пензискиот систем, односно со неговата рационализација како и со сите други преземени мерки во периодот 1993 -2002 година постигнати се позитивни ефекти во однос на финансиската консолидација на Фондот.
Бројот на корисници на пензија во 1991 година изнесуваше 180.794, а на крајот на 2003 година изнесува 254.267 корисници што претставува зголемување за 40,6%.


Во последните десет години постигнат е воедначен прилив на нови корисници на пензија, како резултат на низа рестриктивни мерки што беа преземени во изминатиот период, со што стапката на пораст од 7,5% пред 1993 година е намалена на околу 2% годишно.
Стапката на придонесот за пензиско и инвалидско осигурување е непроменета од 1994 година. Зголемувањето од 20% на 21,2% што се изврши во 2001 година беше извршено само пресметковно, поради намалувањето на персоналниот данок, односно бруто основицата и истото немаше влијание на зголемување на обврските на обврзниците.
Вкупните приходи на Фондот во 2003 година изнесувале 28.191 милиони денари и во однос на вкупните приходи од 1996 година се зголемени за 51,3%, а вкупните расходи (27.740 милиони во 2003) се зголемени за 46,7%, односно во периодот од 1996 до 2003 година постигнат е баланс помеѓу вкупните приходи и вкупните расходи. Учеството на вкупните расходи на Фондот во однос на бруто домашниот производ во 2003 година изнесува 10,9% и истиот е скоро непроменет во однос на 1996 година.
Најголем дел од приходите на Фондот ги сочинуваат приходите од придонесот од плата. Во апсолутен износ, овие приходи пораснале од 12.877 милиони денари во 1996 година на 16.879 милиони во 2003 година, меѓутоа, процентуално, нивното учество во вкупните приходи на Фондот се намалило од 70,3 на 60,9%. Ова намалување е, пред се, резултат на намалувањето на бројот на вработените за кои се плаќа придонес, тешката финансиска положба на обврзниците, плаќање на придонесите најчесто на најниска основица, која изнесува 65% од просечната плата во Републиката, како и недициплина во плаќањето на придонесите.
Намалувањето на учеството на придонесот од плати во вкупните приходи беше компензирано со зголемување на учеството на Буџетот на Републиката во финансирањето на пензиското и инвалидското осигурување. Имено, учеството на Буџетот на Републиката во 1997 година изнесуваше 3.516 милиони денари или 17,5%, а истиот во 2003 година изнесува 7.741 милиони денари или 27,9%.
Поголемиот дел на средствата од Буџетот на Републиката, што се трансферираат во пензискиот фонд, односно 87,8% се однесуваат за покривање на расходите за поповолни права (боречки пензии, пензии од МВР, воени пензии, земјоделски пензии, усогласување од 8% согласно Одлуката на Уставниот суд на Република Македонија, два закони за предвремено пензионирање на вработените од јавната администрација), а дел од приходите, односно 12,5% во 2003 година се наменети за покривање на дефицитот на Фондот .
Во 2003 година извршено е изменување и дополнување на Законот за пензиското и инвалидското осигурување во делот на усогласувањето на пензиите. Со најновите измени, усогласувањето на пензиите се врши комбинирано и тоа, земајќи ги предвид движењето на индексот на трошоците на животот и движењето на просечно исплатената нето плата на сите вработени во Републиката. Ова усогласување започна да се применува од 1 јули 2004 година и истото придонесе за рационализција во трошоците за исплата на пензиите за повеќе од 70% во однос на претходното решение.
Буџетот на Фондот, го утврдува Управниот одбор на Фондот, а го донесува Собранието на Република Македонија, како составен дел на Буџетот на Републиката.
Поради согледаните состојби за неодржливоста на пензискиот систем на долг рок со помош на актуарски проекции за идните приходи и расходи на Фондот базирани на движењето на демографијата и економијата донесена е законска регулатива за нов пензиски систем на три столба. За поопширно види II_VI_E_4.
Фонд за здравствено осигурување на Македонија
Согласно Законот за здравственото осигурување (“Службен весник на РМ“ бр. 25/00, 34/00, 96/00, 50/01, 11/02 и 31/03), задолжителното здравствено осигурување во Република
Македонија го спроведува Фондот за здравствено осигурување на Македонија. Средствата од кои се финансира задолжителното здравствено осигурување се обезбедуваат од:
1.придонеси од:
-бруто платите и надоместоците на платите на вработените,
-пензиите и надоместоците од пензиското и инвалидското осигурување,
-приходите на лицата кои самостојно вршат дејност;
-средства за невработените лица и
-средствата на другите обврзници на придонес;
2.дополнителен придонес за случај на повреда на работа и професионално заболување;
3.учество на осигурениците;
4.буџетот на Републиката;
5.камати и дивиденди;
6.подароци, легати и
7.други приходи.
Стапките на придонесот по категории на осигуреници се утврдени со Одлуката за стапките, основиците и висината на придонесите за задолжително здравствено осигурување ("Службен весник на РМ" број 4/01 и 50/01). При тоа, вообичаената стапка од 9,2% од бруто-платата се применува за лицата во работен однос, лицата именувани на јавни функции, лицата кои самостојно вршат дејност, додека кај лицата што се занимаваат со земјоделство истата стапка се применува на нето-платата. За корисниците на пензии, стапката изнесува 14,694% од износот на пензијата, додека за останатите категории корисници, се применуваат различни стапки на придонес.
Учеството на осигурените лица во цената на здравствените услуги и лековите (партиципација) во финансирањето на здравствената заштита во Република Македонија учествува со 3% до 4% од вкупните средства.
Во здравствената заштита се обезбедуваат приходи од Буџетот на Републиката за спроведување на посебните програми за превентивна здравствена заштита, заштита од посебни заболувања кои во исто време претставуваат социјален проблем, лекувањето на лицата кои не се опфатени со задолжителното здравствено осигурување и здравствената заштита на посебните групи на население. Учеството на овие средства во вкупните приходи на здравствената заштита е помало од 1%.
Приходи во здравствената заштита се и средствата што ги плаќааат претпријатијата и другите организации врз основа на договор со здравствените установи за здравствени услуги на нивните работници кои не спаѓаат во основната здравствена заштита, за здравствени услуги кои претставуваат специфична здравствена заштита на работниците кои работат во посебни услови, на потешки работи и задачи или за услуги за кои од здравствените установи е барано пружање на здравствена заштита под поволни услови на нивните работници.
Во здравствените установи се остваруваат дополнителни приходи непосредно од граѓаните како корисници на здравствени услуги кои не се здравствено осигурени, од осигурените лица кога користат здравствени услуги кои не припаѓаат во основниот пакет на услуги или кога користат повисок стандард на здравствени услуги. Освен тоа, дел од здравствените услуги во приватните здравствени установи граѓаните ги плаќаат во полна цена. Тоа особено се однесува на стоматолошката здравствена заштита, како и на дел од услугите во приватните поликлиники и специјалните приватни болници кои немаат склучено договор со Фондот. Покрај тоа, некои здравствени услуги болните ги плаќаат дирекно, на пример, лековите кои не се издаваат на рецепт на товар на здравственото осигурување. За овој дел не постојат прецизни податоци за финансиските износи што ги плаќаат болните.
Доплонителни приходи во здравствените установи се остваруваат од меѓународната помош, донациите на хуманитарните организации, донациите и прилозите на организации и поединци од земјата и странство. За висината на овие приходи, исто така, не постојат прецизни податоци.
Вкупните приходи на Фондот за здравствено осигурување во 2003 година изнесувале 14.698 мил. денари.
Приходите од придонеси за здравствено осигурување од вработените лица изнесувале 8.418 мил. денари, или 57,27% од вкупните приходи.
Приходите за здравствено осигурување на пензионерите и на невработените лица (кои се обезбедуваат како трансфери од Агенцијата за вработување и Фондот за пензиско и инвалидско осигурување) изнесувале 5.033 мил. денари, или 34,2% од вкупните приходи.
Со трансфер од Министерството за труд и социјална политика се обезбедува здравствено осигурување на лицата кои примаат парична помош, а со трансфер од Министерството за финансии се обезбедуваат средства по основ на задолжителни здравствени програми. Приходите од партиципација која ја плаќаат корисниците на здравствени услуги претставуваат околу 4% од вкупните приходи. Фондот остварува и други приходи (од камати, по конвенции и др.) кои во вкупните приходи учествуваат со помалку од 1%.
Вкупните расходи на Фондот за здравствено осигурување во 2003 година изнесувале 14.678 милиони денари и се остварени за следните намени:
-амбулантни трошоци - примарна и специјалистичко-консултативна здравствена заштита (5.132 милиони денари);
-болничка здравствена заштита (5.038 милиони денари);
-лекови кои паѓаат на товар на Фондот (1.868 милиони денари);
-ортопедски помагала (150 милиони денари);
-лекување во странство (221 милиони денари);
-надоместоци за боледување на товар на Фондот (968 милиони денари);
-трошоци за администрација (309 милиони денари) и
-други трошоци (992 милиони денари).
Фонд за магистрални и регионални патишта
Основната функција на Фондот за магистрални и регионални патишта е управувањето со јавните патишта, односно извршување активности во врска со планирањето, финансирањето, изградбата, реконструкцијата, одржувањето и заштитата на магистралните и регионалните патишта во Република Македонија. Фондот за патишта, доби својство на правно лице со Законот за јавни патишта (“Службен весник на РМ“ бр. 26/96, 40/99, 96/00, 29/02 и 68/04). За извршување на работите Фондот за патишта изготвува Програми, со кои се определува развојот и одржувањето на магистралните и регионалните патишта.
Финансиските средства за изградба, реконструкција, одржување и заштита на јавните патишта се обезбедуваат од:
1.Трансфери од Буџетот на Република Македонија (делот од акцизата од деривати од нафта);
2.Надоместок за употреба на јавните патишта (патна такса) за моторни и приклучни возила кој се плаќа при регистрација на возилата;
3.Надоместок за употреба на јавните патишта (патна такса) за моторни и приклучни возила кој го плаќааат странските превозници на граничните премини;
4.Надоместок за употреба на автопат или магистрален пат и нивен дел или објект на патот (автопатска такса);
5.Заеми и кредити;
6.Други приходи.
Делот од акцизата од нафтените деривати, кој Фондот за патишта го добива како трансфер од Буџетот на РМ, до 01.01.1994 година беше изворен приход на Фондот за патишта и се


уплаќаше директно на сметка на Фондот. Со донесувањето на Законот за акцизите, сите надоместоци и даноци, меѓу кои и надоместот за патишта, кои со магацинската цена ја формираа малопродажната цена на горивата, беа укинати, а беше воведена акцизата. Со воведувањето на акцизата, надоместот за патишта, како дел од акцизата на нафтените деривати, почна да се трансферира преку Буџетот на РМ.
Согласно законската регулатива Фондот за патишта е заемопримач, а државата гарант на заеми за финансирање на патната инфраструктура подолг временски период.
Остварените средства Фондот ги распределува за финансирање на Програмата за изградба, реконструкција, одржување и заштита на патиштата, за отплата на странски кредити, студии и проектирање, дел се распределува за локални патишта и улици.
Вкупните приходи на Фондот за магистрални и регионални патишта во 2003 година изнесувале 3.668 милиони денари. Најголемиот дел од овие приходи, или 1.603 милиони денари (43,7%), претставуваат трансфери од државниот буџет, потоа следуваат годишниот надоместок за патни моторни возила при регистрација со 797 милиони денари, патарините со 728 милиони денари, странски кредити во износ од 418 милиони, итн.
Вкупните расходи од 3.661 милиони денари претежно биле употребени за инвестиции (1.107 милиони денари или 30,23%), потоа за одржување на патиштата (1.063 мил. денари), средства наменети за локалните патишта (666 милиони), итн.
Гледано динамички, вкупните приходи на Фондот бележат пораст од 2.660 милиони денари во 1998 година, на 3.668 милиони во 2003, додека расходите се движат речиси паралелно со приходите, во истите износи. Во структурата на приходите, од 1998 до денес, најмногу е зголемено учеството на Буџетот, а од 2001 се намалило учеството на кредитите. На страната на расходите, инвестициите бележат еден стабилен износ, а најголем пораст има кај ставката одржување на патиштата.
Фондот за магистрални и регионални патишта од 2001 година изготвува свој буџет кој се донесува со донесувањето на Буџетот на Република Македонија како негов составен дел.
Од 05.07.2004 година, Фондот за патишта ја пренесе својата жиро сметка од деловната банка, во рамките на единствената трезорска сметка.
Агенција за вработување на Република Македонија
Агенцијата за вработување на Република Македонија (поранешниот Завод за вработување - преименуван во јуни 2004 година) е јавна установа основана со Законот за вработување и осигурување во случај на невработеност ("Службен весник на РМ" бр.37/97, 25/00, 101/00, 50/01, 25/03, 37/04 и 4/05).
Со овој Закон се уредуваат прашањата за размена на трудот, правата и обврските на работодавците, невработените лица и државата во врска со вработувањето и осигурувањето во случај на невработеност и други прашања од значење на вработувањето.
Иако примарен извор за финансирањето на дејноста на Агенцијата за вработување на Република е придонесот за вработување кој изнесува 1,6% од бруто платата, сепак, најголем дел од средствата за извршување на сопствената дејност оваа институција ги добива како трансфер од буџетот.
Буџетот на Агенцијата за вработување на Република Македонија го донесува Собранието на Република Македонија, како составен дел на Буџетот на Република Македонија.
Вкупните приходи на Агенцијата на Република Македонија во 2003 година изнесувале од 6.241 милиони денари.


Приходите од придонесот за вработување изнесувале 1.224 милиони денари и истите учествуваат со 19,6% во структурата на вкупните приходи. Трансферите од Буџетот изнесувале 5.002 милиони денари и учествуваат со 80,1% во структурата на вкупните приходи.
Вкупните расходи на Агенцијата за вработување на Република Македонија во 2003 година изнесувале 6.214 милиони денари.
Најголема ставка во расходите на Агенцијата претставуваат исплатите на паричен надоместок за невработени лица, во износ од 2.377 милиони денари или 38,25% од вкупните расходи, потоа исплатата на придонеси за здравствено, пензиско и инвалидско осигурување за невработените, со вкупно околу 3.406 милиони денари, итн.
Набљудувајќи го периодот 1998-2003 година, може да се утврди дека годишните приходи и расходи на Агенцијата пораснале за речиси 50%. Од овој пораст, на страната на приходите, доминантно е учеството на дотациите од Буџетот на Републиката, кои пораснале за 53%. На страната на расходите, најголем е порастот кај придонесите за здравствено, пензиско и инвалидско осигурување на невработените лица, кои пораснале за 41%
Интеграција на вонбуџетските фондови во државниот буџет
Според Законот за буџетите (“Службен весник на РМ“ бр. 79/93, 3/94, 71/96, 46/00, 11/01, 35/01, 93/01, 46/02, 61/02, 24/03, 85/03 и 96/04) и неговите измени и дополнувања, почнувајќи од 2001
година Буџетот на Републиката го сочинуваат средствата на корисниците, како и буџетите на Фондот на пензиското и инвалидското осигурување на Македонија, Фондот за здравствено осигурување на Македонија, Агенцијата за вработување на Република Македонија и Фондот за магистрални и регионални патишта. Со овие дополнувања е зајакната контролата и одговорноста во донесувањето и извршувањето на вонбуџетските фондови, така што истите се подготвуваат во рокови и постапка која е уредено со Законот за буџетите и ги донесува Собранието на Република Македонија, на предлог на Владата на Република Македонија, како составен дел на Буџетот на Републиката.
Фондовите имаат својство на правно лице со кое раководи Управен Одбор и Директор. Согласно законите со кои се основани, надзор над законитоста во работењето врши надлежното министерство, а еднаш годишно фондовите се должни да достават до Владата на Република Македонија извештај за своето работење. Фондовите подлежат под ревизија на Државниот завод за ревизија, како и на Централната внатрешна ревизија на Министерството за финансии. Во текот на 2004 година во рамките на фондовите се формирани посебни внатрешни ревизорски служби. Фондовите имаат месечна обврска да го известуваат Министерството за финансии за извршувањето на приходите и расходите, неизмирените обврски и да доставуваат други информации по барање на Министерството.
До неодамна фондовите имаа посебна жиро-сметка во некоја од деловните банки, но во текот на 2004 година започна процесот на нивно трансферирање како потсметки во рамките на Трезорската сметка. Истото произлегува од измените и дополнувањата на Законот за буџети, согласно кои во рамки на трезорската сметка се водат и сметките на вонбуџетските фондови (со одредба дека ова ќе се применува по мигрирање на нивните сметки во главната книга на трезорот најдоцна до 31.12.2004 година).
Префрлувањето на сметките се одвиваше со следната динамика:
-во јули 2004 година префрлена е сметката на Фондот за магистрални и регионални патишта
-во октомври 2004 година на Фондот за пензиско и инвалидско осигурување
-од ноември 2004 година на Фондот за здравствено осигурување,
-на крајот на 2004 година се префрли и сметката на Агенцијата за вработување.


Целта на трансферирањето на сметките на фондовите од банките во рамките на Трезорската сметка е постигнување на поефикасно управување со целокупните јавни финансии, зголемување на транспарентноста во работењето, користење на салдата на сметките на фондовите за ликвидносни цели, подобрување на процесот на планирање на наплатата на приходите и извршување на расходите, намалување на ризикот од чување на средствата на овие сметки во банкарскиот систем и друго.
Фондовите се обврзани водењето на сметководството, деловните книги, признавањето на приходите и расходите, обработката на податоците, финансиските извештаи и други прашања да ги вршат согласно со Законот за сметководство за буџетите и буџетските корисници донесен 2002 година.
Активности за подобрување на управувањето со вонбуџетските фондови
Посебни активности се преземени за подобрување на управувањето на Фондот за здравствено осигурување. Завршена е системската ревизија на Фондот од страна на Ernest & Jоуng од Луксембург (во соработка со Светската банка). Извештајот од ревизијата беше усвоен од Управниот Одбор на Фондот во октомври 2004 година. Врз основа на препораките од Извештајот, во тек е подготовка на Акционен план (повторно со помош на странскиот ревизор) кој ќе вклучи мерки за подобрување на процедурите на Фондот, Министерството за здравство и другите здравствени институции. По неговото изготвување истиот ќе биде доставен до Владата на усвојување.
Истотака, од септември 2004 година стартуваше Проект за управување со здравствениот сектор за чија реализација во јули 2004 година е потпишан Договор за заем со Светската банка. Проектот ќе трае до јуни 2009 година. Во подготвителната фаза на Проектот беше извршена Социјална процена на здравствениот сектор во земјата, која овозможи адекватно насочување и моделирање на проектните активности според потребите на корисниците и давателите на услугите. Во таа смисла, беше формирана и Единица за анализа на политики при Министерството за здравство како предуслов за ефектуирање на Проектот. Проектот е насочен главно кон зајакнување на капацитетот на Министерството за здравство и Фондот за здравствено осигурување, како и реструктурирање на болничките услуги, со акцент на дневната нега и примарната здравствена заштита.
Агенцијата за вработување на Република Македонија е корисник на средства во рамките на Програмата CARDS (2002 – 1.5 мил. Евра и 2003 – 1 мил. Евра) насочени кон трансформација и зајакнување на капацитетите на на Агенцијата за вработување и на мрежата на центрите за вработување. Тоа ќе се обезбеди преку промоција на целокупното реструктуирање и модернизацијата на институционалниот статус и обезбедувањето на услуги на Агенцијата за вработување, која треба да се прилагоди на новите услови наметнати од транзицијата од пасивни кон активни политики за вработување.
Реструктуирањето на Агенцијата за вработување вклучува целосна модернизација и реорганизација на секторите со цел за активно промовирање на три вида услуги:
-Услуги за посредување при вработувањето преку работата на работни те клубови и развојот на функционалните и хармонизирани инструменти за помош при интеграцијата и реинтеграцијата на невработените лица (интервју и индивидуален акционен план);
-Проширување на обуката и преквалификацијата и мерките за посредување при истата за различни видови на целни групи (вклучувајќи и обука за самовработување и претприемништво и основна обука за невработените, отпуштени работници и долгогодишно невработените);
-Развој на услуги за истражување, статистички мониторинг и информативна подршка за активните политики на пазарот на трудот.


10. Даночна политика: Кои државни органи, на различни нивоа на власт, генерираат приходи? На кој начин се менувал даночниот режим (измена на даночните стапки, воведување на нови даноци и придонеси и сл.)? (За подетални прашања во врска со даночниот систем види Поглавје 10 – Оданочување)
Нивоа на власта што остваруваат приходи
Покрај централната власт, согласно принципите на децентрализацијата, како субјекти што имаат надлежност да остваруваат фискални приходи се јавуваат и единиците на локалната самоуправа. Во овој поглед, земјата бележи одреден еволутивен пат.
Иако административната децентрализација во Република Македонија беше спроведена во средината на деведесеттите години, речиси ништо не беше сторено на планот на фискалната децентрализација. Имено, иако на општините им беа префрлени одредени ингеренции, од аспект на финансирањето ним им припаѓале само приходите од данок на промет на недвижност и права, данок на имот, данок на приходи од имот и комунални такси. Во Република Македонија овие ставки не претставуваат позначаен извор на приходи, поради што, финансирањето на единиците на локалната самоуправа е вршено претежно преку трансфери од државниот буџет.
Поради тоа, со новиот концепт на децентрализација на земјата, донесен е и нов Закон за финансирање на единиците на локалната самоуправа (“Службен весник на РМ“ бр. 61/04 и 96/04) Според овој закон, општината се финансира од сопствени извори на приходи, дотации на средства од Буџетот на Република Македонија и од буџетите на фондовите и задолжувањето.
За целосна реализација на процесот на фискална децентрализација, утврдувањето и наплатата на даноците на имот, на комуналните такси и дел од административните такси ќе премине во надлежност на органите на општинската администрација, кои во рамките определени со овие закони, ќе ја утврдуваат висината на стапките на даноците и висината на таксите.
Еволуција на даночниот систем
Основите на системот на јавни финансии првично беа поставени со Законот за системот на финасирање на општите општествени и заеднички потреби од 1991 година.
За извршување на функциите на Републиката и општините приходите биле обезбедувани од:
А. Даноци: Данок на доход односно од добивка, Данок од личен доход на работниците, Данок на приход од меѓународна превозничка дејност, Данок на добивка и игра на среќа, Данок на промет на производи и услуги, Данок на приход од земјоделска дејност, Данок на приход од авторски права, патенти и технички унапредувања, Данок на наследство и подарок и Данок на заштита на природата.
Б. Такси: Административн такси и Судски такси.
В. Други приходи утврдени со закон.
Г. Царини и други увозни давачки
На општината и припаѓале приходите од: Данок на промет на недвижност и права, Данок на имот, Данок на приходи од имот и Комунални такси.
Во текот на 1993 година, извршена е радикална реформа на даночниот систем во Република Македонија бидејки дотогашниот даночен систем се оцени дека не одговара на моделот на даночен систем застапен во развиените земји со пазарна економија, не е ефикасен, не е стабилен, и не е привлечен за странски вложувања.


Со реформата на даночниот систем беа донесени нови закони и тоа Законот за персоналниот данок на доход, Законот за данокот на добивка, Законот за даноците на имот и Законот за акцизите а постојниот Закон за данокот на промет на производи и услуги целосно се уреди како републички пропис.
1. Законот за персоналниот данок на доход (‘‘Службен весник на РМ“ бр. 80/93, 3/94, 70/94, 71/96, 28/97, 8/01, 50/01, 2/02, 44/02 и 96/04), го замени дотогашниот систем на оданочување
(пресметување и плаќање на данок на секој пооделен вид на приход) со данок на доход кој се плаќа годишно на збирот на нето приходите од сите извори кои ќе ги оствари физичкото лице во земјата и во странство.
Персоналниот данок на доход се плаќаше по прогресивни стапки од 23%, 27% и 35% кои во текот на 2001 година се намалени и сега изнесуваат 15% и 18%.
Со Законот за изменување и дополнување на Законот за персонален данок на доход (“Службен весник на РМ“ бр. 96/2004), покрај постојните две, воведена е нова стапка на данокот од 24%.
2. Со Законот за данокот на добивка (“Службен весник на РМ”, бр. 80/93, 33/95, 43/95, 71/96, 5/97, 28/98, 11/01, 2/02, 44/02, 51/03), како обврзници беа дефинирани сите правни лица кои остваруваат добивка во земјата и во странство како и физичките лица кои вршат регистрирана дејност. Во текот на неговата примена се извршија поголем број на изменувања и дополнувања а најзначајните настанаа во текот на 1997 година кога се намали даночната стапка од 30% на 15%.
Но, исто така голем реформски зафат кај овие два вида на даноци се направи во 2001 кога преку редефинирањето на овие даночни облици, целосно се изврши разграничување на данокот на добивка од персоналниот данок на доход. Со овие измени се дефинираа даночните обврзници по двата основа и на тој начин, се воведе данок на добивка на сите правни лица кои се основани или имаат седиште на територијата на Република Македонија, за добивката што ја остваруваат во земјата и во странство.
Иако со изменувањата и дополнувањата на овие закони се изврши прилагодување со одредбите од современите даночни системи на земјите со развиена пазарна економија, останува определбата за целосно следење на современото европско законодавство и хармонизирање на правниот поредок на Република Македонија со правниот поредок на Европската Унија во оваа област.
3. Во Република Македонија оданочувањето на прометот на производи и услуги до воведувањето на данокот на додадена вредност беше уредено со Законот за данокот на промет на производи и услуги (“Службен весник на РМ”, бр. 34/92, 62/92, 63/92, 3/93, 4/93, 80/93, 42/95, 4/96, 71/96, 5/97, 10/97, 28/97, 13/98 и 39/99) кој се плаќаше по пропорционални стапки, определувани во процент на даночната основица, а согласно тарифата на данокот на промет. Данокот на промет на производи се плаќаше според три тарифни броеви - по општа стапка од 25%, намалена даночна стапка од 5% и даночна стапка од 0%, а данокот на услуги според еден тарифен број по општа стапка од 13%.
Република Македонија на 1.04.2000 година го воведе данокот на додадена вредност
(“Службен весник на РМ”, бр. 44/99, 59/99, 86/99, 11/2000, 8/2001, 31/2001, 21/2003 и 19/2004),
на тој начин изградувајќи даночна структура по моделот на европското право. Законот за данокот на додадена вредност е во согласност со Шесттата директива на Европската унија и е компатибилен со европскиот модел на овој закон.
Данокот на додадена вредност се пресметува со примена на пропорционални даночни стапки и тоа - по општа даночна стапка од 19% (сега - 18%) и по повластена даночна стапка од 5%.


4. Акцизите претставуваат посебен вид на данок на промет на производи и до 2001 во Република Македонија согласно Законот за акцизите (“Службен весник на РМ“ бр.32/01, 50/01, 52/01, 45/02, 95/02, 98/02, 24/03 и 96/04) истите се плаќаат на следните производи: деривати на нафта, преработки од тутун, алхохолни пијалаци, пиво, патнички автомобили и луксузни производи. Претходно, акцизата се плаќаше и на кафето - на сурово кафе по 7о денари по килограм, на пржено кафе по 85 денари по килограм и на мелено и екстракт од кафе по 90 денари по килограм.
Акцизите се плаќаа на прометот (увозот) на производите, според следниот тарифник:
-Тарифен број 1 - при прометот на нафтени деривати, стапката се движи од 0% до 20%, и од 3,136 ден/лит до 24,396 ден/лит.
-Тарифен број 2 - на прометот на преработки од тутун на сите видови увозни: цигари, режан тутун за лично виткање од сите видови и квалитети, цигарилоси, црни цигари, тутун за лулиња, тутун за џвакање и бурмут се плаќа акциза од 1.350 денари по килограм, а на сите видови домашни преработки од тутун по стапка од 40%.
-Тарифен број 3 - на промет на алкохолни пијалаци - 3 денари од % вол алкохол по литар и на пиво -15 денари по литар.
-Тарифен број 4 - на промет на патнички автомобили, на работна зафатнина на моторот до 2,0 литри стапката изнесува 25%, а на работната зафатнина над 2,0 стапката изнесува 55%.
-Тарифен број 5 - промет на луксузни производи, стапката изнесува од 5% до 50%.
4.1.Законот за акцизи е хармонизиран со Директивата за акцизи на Европската Унија број 92/12/ЕЕЦ, како и нејзините придружни структурни директиви пооделно за секој вид на добро кое подлежи на оданочување со акцизи и тоа на минерални масла, тутунски добра и алкохол и алкохолни пијалоци.
Акцизните стапки по кои се пресметува акцизата за минерални масла, за алкохол и алкохолни пијалаци и за тутунски добра се поместени во Поглавје 10 – Оданочување.
Една од основните цели на идниот развој на акцизната политика претставува изедначувањето на акцизата на домашните и увозните тутунски добра. За да не се предизвикаат негативни последици во домашната тутунска индустрија со радикално изедначување на акцизната давачка, прифатено е фазно намалување на акцизата до нејзино конечно изедначување на
01.01.2007 година.
Со Законот за изменување и дополнување на Законот за акцизи (“Службен весник на РМ“бр. 96/2004), повторно се воведува акцизна давачка за патничките автомобили. Дополнително, направени се корекции и во делот на тутунските добра. За поопширно види 10_II_C_2 и 10_II_C_3.
5.Во Република Македонија се плаќаат и административни такси за списите и дејствата во управните работи кај органите на државната управа и другите државни органи, како и кај дипломатските и конзуларните претставништва на Република Македонија во странство. Оваа материја е уредена со Законот за административни такси (“Службен весник на РМ”, бр. 17/93, 20/96, 7/98, 13/01, 24/03, 19/04 и 61/04), а висината на таксата по тарифни броеви е содржана во тарифата за административните такси која е составен дел на законот.
6.Со Законот за даноците на имот (“Службен весник на РМ“ 61/04), се регулирани сите даноци на имот кои се плаќаат по основ на сопственост на имот и по основ на промет на имотот - купопродажба, замена на недвижен имот, наследување, подарок и сл.
Во категоријата на овие даноци спаѓаат: данок на имот; данок на наследство и подарок и данок на промет на недвижности и права.


а) Данок на имот се плаќа по основ на сопственост на недвижен и подвижен имот, со пропорционална стапка од 0,10%.
б) Данок на наследство и подарок се плаќа на недвижен и подвижен имот, кои наследниците односно примателите на подароци ги наследуваат, односно примаат на подарок, по стапка од 3%, односно 5%.
в) Данок на промет на недвижности и права се плаќа на прометот на недвижности и права на утврдена пазарна вредност, по стапка од 3%.
7. Од останатите приходи, би го издвоиле данокот на финансиски трансакции кој се воведе во 2001 година и се плаќаше во висина од 0,5% од вредноста на сите финансиски плаќања меѓу стопанските и нестопанските субјекти, а беше наменет за покривање на дел од буџетскиот дефицит во 2001 и 2002. Со надминувањето на потребата од зголемени буџетски издатоци поврзани со внатрешната криза во 2001 година, од 01.01.2003 год., престана да важи обврската за плаќање на данокот на финансиски трансакции.
11. Состојба на јавниот долг: На кој начин е финансиран буџетскиот дефицит по независноста (главни инструменти и сл.)? Ве молиме да наведете детални информации за моменталната состојба на јавниот долг (странски/домашни кредитори, валути, инструменти и сл.), гаранции и заостанати долгови неплатени достасани обврски.
Политиката на задолжување на Република Македонија во изминатава деценија беше детерминирана од состојбите во буџетот и платниот биланс, аранжманите со меѓународните финансиски институции, ограничувањата на домашниот и меѓународниот пазар на капитал, режимот на девизен курс, девизната политика, квалитетот на макроекономските политики, ризикот на земјата, квалитетот на структурните реформи и сл.
Јавниот долг во периодот 1990-2004 година имаше тенденција на постојан пораст, како во апсолутен износ, така и во релативни големини. Нивото и порастот на долгот на Република Македонија е последица на следниве фактори:
-преземање на дел од надворешниот долг на поранешна СФРЈ во процесот на сукцесија на обрските, без тоа да биде проследено со истовремена сукцесија на средствата;
-издавање на државни обврзници за санација на банкарскиот систем;
-издавање на државни обврзници за решавање на проблемот на "старото девизно штедење", наследен од СФРЈ;
-негативните екстерни шокови: воените дејствија во државите на поранешна СФРЈ, санкциите кон СР Југославија (1991-1995 година), грчкото ембарго врз Република Македонија (1992-1995 година), косовската криза (1999 година);
-внатрешната безбедносна криза во Република Македонија (2001 година);
-финансирање на буџетските и платнобилансните дефицити; и
-промени на нивото на долгот заради курсни разлики и интервалутарни односи.1
Во релативни големини, порастот на учеството на јавниот долг во БДП, покрај на наведените фактори, се должи и на длабоката рецесија во која се наоѓаше македонската економија во периодот 1991-1995 година, кога кумулативно БДП се намали за преку 25%. Во периодот 1996- 2000 година беа регистрирани позитивни стапки на пораст на економската активност. Но, просечниот пораст на БДП во овој период беше понизок од нивото на реалните каматни стапки, што во услови на константен буџетски дефицит, влијаеше во правец на дополнителен пораст на учеството на долгот во БДП.2
1Тоа ја опфаќа загубата на вредноста на денарот во однос на светските валути во изминативе десет години, вклучувајќи ја еднократната девалвација од 16% во 1997 година.
2Исклучок од ова е 2000 година, кога беше остварена висока стапка на пораст на БДП од 4,5% при буџетски суфицит од 1,8 % и умерен пораст на задолженоста.


Табела 1: Состојба на долгот на Република Македонија по категорија на долг
Најголем дел од долгот на Република Македонија е последица на преземениот долг од поранешна СФРЈ. Со преземање на обврските кон билатералните кредитори (т.н. Париски клуб), кое се одвиваше во континуитет од 1993 година, и преземањето на дел од долгот кон комерцијалните кредитори (т.н. Лондонски клуб) во 1997 година, процесот на регулирање на надворешните обврски е практично завршен и Република Македонија нема нерегулирани обврски кон странските кредитори.
Вториот фактор кој влијаеше врз нивото на јавниот долг, се макроекономските состојби во текот на изминатава деценија. Тие се карактеризираат со успешно постигнување и одржување на ценовна стабилност, но и одржување на буџетски дефицит кој беше посебно висок во првите години од економското осамостојување. Буџетскиот дефицит, како и политиката на задолжување во странство за зголемување на нивото на девизни резерви во услови на неповолни движења во тековната сметка на платниот биланс, условија акумулирање на значителен износ на јавен долг.3
Така, дефицитот во тековната сметка на платниот биланс во целиот транзиционен период се одржуваше на високо ниво од 7 до скоро 8% од БДП. Дефицитот во тековната сметка на
3 Дополнителна неповолност беше што двојните дефицити се остваруваа во услови на пад на домашното штедење, со исклучок на 2000 година.
платниот биланс бележеше ниско ниво само во 1993 година - 3.3% од БДП, во 1999 - 0.9% и во
2000 - 2% од БДП.
Фискалниот дефицит од почетното ниво од 13% од БДП (1992-1993 година), набрзо беше редуциран, за да во следните пет години се сведе на годишно ниво од 0% - 2% од БДП. Исклучок од ова претставуваат 2000 и 2001 година, кога се остварени дијаметрално спротивни резултати во оваа сфера: во 2000 година, забрзувањето на даночните реформи и мерките за штедење на државата резултираа во остварување на позитивно буџетско салдо од 1,8% од БДП. Меѓутоа, внатрешниот конфликт во 2001 драстично ја промени фискалната позиција, како заради намалените приходи во услови на опаѓање на економската активност, така и заради високите трошоци за финансирање на одбраната и безбедноста на земјата. Од тие причини, буџетскиот дефицит во 2001 година достигна ниво од 7% од БДП. Воедно, влошената безбедносна состојба, високите буџетски трошоци и неможноста да се одговори на обврските кон странските партнери, предизвикаа и повторно зголемување на дефицитот на тековната сметка на платниот биланс на 7,1% од БДП во 2001, односно, 9,6% во 2002 година. Истиот, веќе во 2003 година, бележи пад на 6% од БДП, а исто така и фискалниот дефицит е сведен на 1% од БДП, што сé должи на преземените мерки за повторно заживување на економската активност, истата година.
ФИНАНСИРАЊЕ НА БУЏЕТСКИОТ ДЕФИЦИТ
Финансирање на буџетскиот дефицит
Иако буџетските дефицити во Република Македонија во последниве десетина години не се особено изразени, нивното финансирањето во различни временски интервали во изминатиов период се реализираше на неколку начини.
Монетизација и финансиска репресија (одредување на ниски каматни стапки на државните обврзници, висока стапка на задолжителна резерва за банките, лимитирање на каматните стапки и сл.), како мерки беа главно применувани во почетните фази од транзициониот период, заклучно со 1995 година.
Основен и најприменуван начин на финансирање на дефицитите во изминатиот период беше позајмување од странство, кое за Република Македонија беше принудна опција, имајќи ја предвид неразвиеноста на домашните финансиски пазари, оскудноста на домашниот капитал и слабиот прилив на странски инвестиции.4
Издавањето на државни хартии од вредност, поточно државни обврзници, како облик на финансирање на внатрешниот долг, се применуваше при процесот на санација на банкарскиот систем во 1995 и 2000 година, како и при решавањето на проблемот на старото девизно штедење во 2000 година. Веќе од 2004 година се отпочна и со континуирана емисија на државни записи, со што се очекува овој метод на покривање на буџетските дефицити да го супститутира задолжувањето во странство.
Приходите од приватизацијата, кои не беа мошне обилни, сепак, во извесна мера се користеа за финансирање на буџетскиот дефицит. Ова е особено изразено во 2001 година, кога буџетскиот дефицит е и највисок, а приходите од приватизацијата на Телекомот беа искористени за негово покривање.
ВНАТРЕШЕН ДОЛГ
Во структурата на внатрешниот долг на Република Македонија, најголемо учество има долгот по основа на заробени девизни депозити 60,7%, мерено сопред иницијалните износи на издавање на обврзниците. Потоа следува преземениот долг во врска со приватизацијата на Стопанска банка а.д. Скопје со 13,4%, како и долгот по основ на санација, исто така на Стопанска банка а.д. Скопје, со 8,3%.
Табела 2: Домашен долг - инструменти и услови под кои се издадени
во милиони ЕУР
4По исклучок, во одделни години (1998, 2000 и 2001 година), постоеја високи приливи на капитал во форма на странски директни инвестиции, како поквалитетен облик на финансирање на тековнобилансниот дефицит.
5Износите на кои се издадени одделните инструменти на домашниот долг, за годините пред воведувањето на еврото, се изразени според средниот курс на еврото од курсната листа на НБРМ на 01.01.2002 година.
Извор: Министерство за финансии
Во текот на 1992 година, Република Македонија се задолжи со долгорочен кредит во износ од 64,3 милиони денари кај Народната банка на Република Македонија, заради регулирање на обврските спрема банките настанати по основа на исплати од девизните штедни влогови на граѓаните. Кредитот е одобрен со каматна стапка од 5% и рок на враќање од 10 години, почнувајќи од 01.01.1994 година. Последната исплата по кредитот е извршена во јануари 2004 година, со што, во целост се намирени сите обврски по истиот.
Санацијата на банките во Република Македонија се одвиваше преку преземање на повеќе мерки. Една од нив беше, отстранување од книговодството на банките, на страната на активата и пасивата, на износот на девизните штедни влогови и девизните сметки на граѓаните по кои гарант беше Република Македонија. Втората мерка беше, утврдување на законитоста на извршените исплати на девизните штедни влогови што банките ги искнижија од своето книговодство од сопствените средства. Во врска со втората мерка, за утврдување на побарувањата на банките од Република Македонија по основа на преостанатите девизни депонирани влогови што се водат во билансите на банките, Република Македонија издаде бескаматни обврзници (Мала обврзница), на износ од 52 милиони Евра. Рокот на отплата на обврзниците беше 5 години, но заради предвремениот откуп на Малата обврзница, отплатата во целост се изврши во 2000 година.
Што се однесува до Стопанска банка а.д. Скопје, истата во периодот до '95 година, како државна банка, имаше пазарна доминација од близу 70% од вкупниот финансиски пазар на Македонија, а со оглед на нејзината сé полоша финансиска состојба и слаба ликвидност, таа почна да претставува пречка за развивање на целокупниот банкарски систем. Од таа причина, државата ја санираше Стопанска банка а.д. Скопје во 1995 и во 2000 година. При првата санација направена во рамките на процесот на санирање на претпријатијата-загубари, беа преземени лошите денарски пласмани на Банката во износ од 75 милиони Евра. Пет години подоцна, државата по втор пат ја рекапитализираше Стопанска банка а.д. Скопје при продажбата на странските инвеститори во 2000 година. Тогаш беа издадени ЕВРО-обврзници во замена на лошите пласмани на Банката кај четирите најголеми претпријатија-загубари, во вкупен износ од 120,1 милиони Евра.
Карактеристично за обврзниците за денационализација е што со законот врз основа на кој се издадени (Закон за издавање на обврзници на Република Македонија за денационализација, “Службен весник на РМ“ бр. 37/2002), Република Македонија во наредните 6 години треба да изврши 6 емисии на обврзниците за денационализација. До 30.06.2004 година, се извршени 3 емисии на обврзниците за денационализација, при што за секоја емисија, Владата на Република Македонија носи посебна одлука.
Сите домашни обврзници се издадени заради намирување на одредени обврски на државата, односно, нивното издавање е детерминирано од потребата за решавање на структурни проблеми. Со оглед на ова, нивните карактеристики не соодветствуваат на потребите на потенцијалните инвеститори (пред сé долги рокови).
Мал дел од овие хартии од вредност се релативно ликвидни на секундарниот пазар (на Македонската Берза) и нивното тргување е стимулирано од страна на државата преку давање на одредени поволности. На пример, согласно со законот врз основа на кој се издадени, обврзниците за исплатување на депонираните девизни влогови и обврзниците за денационализација, граѓаните можат да ги користат за купување и отплата на државен имот, за откуп на побарувања на Агенцијата за управување со средства, за плаќање на надомест за концесија и за купување и закуп на државен имот.
Државни записи - Министерството за финансии во име на Република Македонија, врз основа на одлука донесена од Владата на Република Македонија на 29.12.2003 година, во месец јануари 2004 година започна со континуирано издавање на краткорочни државни хартии од вредност, односно, државни записи.
Државните записи се безризичен финансиски инструмент чија исплата ја гарантира државата. Агент на државата во врска со емисијата на државните записи е Народната банка на Република Македонија. Временскиот распоред на издавањето на државните записи е утврден во Календар на аукции, кој покрива период од два квартала. Во Календарот се прецизирани датумите на одржување на секоја аукција, а износот за секоја аукција се објавува 4 работни дена пред денот на одржување на аукцијата во Проспект за аукција на државни записи. Календарот и Проспектот се објавуваат на web страницата на Министерството за финансии.
Државните записи се продаваат по пат на аукција, на која директни учесници се банките во Република Македонија. Останатите заинтересирани лица остваруваат индиректно учество на аукцијата по пат на доставување на понуди преку банките. Следниот графикон овозможува компаративно согледување на понудата, побарувачката и остварената реализација за секоја од аукциите на државни записи, одржани заклучно со месец јуни 2004 година.
* Во овој графикон користен е англиски формат за прикажување броевите
Извор: Министерство за финансии
Номиналната вредност на еден државен запис е 10.000,00 денари. Рокот на доспевање на државните записи е три месеци. Државните записи се издаваат и исплатуваат по номинална вредност, а се уплатуваат по дисконтирана вредност. Купувачи на државни записи можат да бидат сите домашни и странски физички и правни лица. Со состојба на 30.06.2004 година, сопственичката структура на државни записи е следна - 49% се во сопственост на банките, а 51% ги поседуваат клиенти (правни и физички лица).
Каматната стапка на државните записи се одредува пазарно, во зависност од понудата и побарувачката. Трендот на каматните стапки што се постигнаа на досега одржаните аукции на државни записи, упатува на фактот дека државните записи, освен безризичен се и многу атрактивен финансиски инструмент, од аспект на висината на приносот што го носат за период од три месеци.


Пондерирана каматна стапка
6.50
20/01/0403/02/0417/02/0409/03/0423/03/0406/04/0420/04/0404/05/0418/05/0408/06/0422/06/04
Извор: Министерство за финансии
Имајќи го предвид досегашниот успех остварен со емисиите на тримесечните државни записи, како и големата заинтересираност на инвеститорите своите слободни парични средства да ги инвестираат во овој безризичен финансиски инструмент, чија исплата ја гарантира државата, интенцијата е наскоро да се воведат шестмесечни и едногодишни државни записи.
Гаранции кон домашни кредитори - Издавањето на гаранции е регулирано со Законот за буџетите. Со Правилник за начинот и постапката за издавање на гаранции, донесен од министерот за финансии, поблиску се уредени начинот и постапката за издавање на гаранции за обврските на јавните претпријатија и трговските друштва со доминантен капитал на државата по основа на земени заеми од земјата и од странство.
Согласно со Законот за буџетите (“Службен весник на РМ“ бр. 79/93, 3/94, 71/96, 46/00, 11/01, 93/01, 46/02, 24/03, 85/03 и 96/04), Владата на Република Македонија во изминатите години има издавано гаранции во корист на правните субјекти, главно тутунски комбинати (2000 година), кои имаат користено кредити од домашните деловни банки.
Вкупните побарувања на државата по основа на реализирани гаранции кон домашни кредитори изнесуваат 913.392.791,50 денари. Со цел наплата на истите, покрената е судска постапка против секој од должниците, односно, побарувањата се пријавени во стечајната маса на претпријатијата должници кои се во стечај.
Определба е, во иднина, да не се издаваат гаранции во корист на правни субјекти за користење на домашни кредити, а корисниците на кредити истите да ги обезбедуваат со други инструменти за обезбедување (на пример: хипотека, рачен залог, меница, и сл.).
Сервисирање на внатрешниот долг
Во периодот од 01.01.2001 година до 30.06.2004 година, за намирување на обврските по
внатрешниот долг, по основа на издадени државни обврзници, од Буџетот на Република Македонија се исплатени средства во вкупен износ од 12,519 милиони денари, од кои 8.870,3 милиони денари за намирување на обврските по основа на главнина, и 3.648,9 милиони денари за намирување на обврските по камата. Во Табела 3 е прикажана досегашната динамика на сервисирање на внатрешниот долг по основа на издадените државни обврзници, по години.


Табела 3: Динамика на отплата на обврски по внатрешниот долг во периодот 2001-2004
во милиони денраи
Извор: Министерство за финансии
Средствата за намирување на обврските по внатрешниот долг по основа на издадените државни обврзници се обезбедуваат главно од Буџетот на Републиката, а во еден дел се обезбедуваат и од приватизацијата на претпријатијата со општествен капитал.
Собранието на Република Македонија, на предлог на Владата на Република Македонија, на годишна основа, донесува Програма за користење на средствата остварени од приватизацијата на претпријатијата со општествен капитал. Во Програмите за 2001, 2002, 2003 и 2004 година, е предвидено, дел од средствата од приватизацијата на претпријатијата со општествен капитал, што се планирани да се остварат во тековната година, да бидат наменети за отплата на долгот по основа на обврзниците за старо девизно штедење. Износите издвоени за оваа намена, по години, се следниве: 2001 година – 840.000.000 денари, 2002
година – 488.097.122,5 денари и 2003 година – 827.000.000 денари.
За 2004 година, согласно со Програмата е предвидено од приватизацијата на претпријатијата со општествен капитал во Буџетот на Република Македонија беше предвидено да се уплатат средства во вкупен износ од 300.000.000 денари. До 30.06.2004 година, на сметката на Буџетот по оваа основа се уплатени вкупно 20 милиони денари.
Во Табела 4 е прикажан амортизациониот план за внатрешниот долг по основа на издадените државни обврзници, до крајниот рок на доспевање на обврзниците.
Табела 4: План на отплата на обврски по внатрешниот долг
во милиони Евра

Извор: Министерство за финансии
Во поглед на внатрешниот долг по основа на издадени државни записи, заклучно со
30.06.2004 година, се издадени државни записи во вкупен номинален износ од 2.334.060.000 денари. Од нив, исто така заклучно со месец јуни, по доспевање се исплатени вкупно 534.470.000 денари, од кои 523.832.246 денари отпаѓаат на главнина, а 10.637.754 денари отпаѓаат на камата. Со состојба на 30.06.2004 година, за исплата по основа на издадени државни записи остануваат уште 1.799.590.000 денари, од кои 1.761.380.779 денари - главнина и 38.209.221 денари - камата. Износот на каматата, како нето трошок за Буџетот, се планира при подготовка на истиот. Во Буџетот за 2004 година, на име камата по државни записи е алоциран износ од 120 милиони денари.
Потенцијалниот внатрешен долг на државата по основа на издадени гаранции кон домашни кредитори, со состојба на 30.06.2004 година, изнесува 70 милиони денари и истиот се однесува на само една гаранција издадена на домашна деловна банка, а во корист на тутунски комбинат. Во Буџетот на Републиката, секоја година се алоцира и износ на средства што се оценува како потребен за покривање на ризиците од реализирање на гаранциите кон домашни кредитори. Во Буџетот на Република Македонија за 2004 година, за оваа намена е алоциран износ од 130 милиони денари.


НАДВОРЕШЕН ДОЛГ
Вкупниот надворешен долг на Република Македонија претставува консолидиран долг кон странство на јавниот сектор (централната државна власт, фондовите, јавните претпријатија и централната банка), и на приватниот сектор (банкарски и небанкарски приватен сектор). Со состојба на 30.06.2004 година, тој изнесува 1,801 милион САД долари, или 36.5% од проектираниот БДП за 2004 година (види Табела 1).
Надворешен долг на јавниот и на приватниот сектор како % од БДП
40.0
38.0
36.0
34.0
32.0
30.0
28.0
26.0
24.0
22.0
20.0
18.0
16.0
14.0
12.0
10.0
8.0
6.0
4.0
2.0
0.0
1999
Јавен сектор Приватен сектор
Извор: Министерство за финансии
Во вкупниот надворешен долг на Република Македонија влегуваат обврските на резидентите по склучени долгорочни и краткорочни кредитни работи со мултилатерални, билатерални и приватни кредитори.
Табела 5. Надворешен долг по рочност и кредитори, 1999-30.06.2004
Извор: Народна банка на Република Македонија
Од аспект на рочноста, со состојба на 30.06.2004 година, во структурата на надворешниот долг со 98% доминира долгорочниот долг. Краткорочниот надворешен долг има незначително учество од 2% во вкупниот надворешен долг и во целост претставува долг на приватниот сектор во економијата, односно, долг на приватните деловни банки и претпријатија, со оглед на тоа што јавниот сектор нема краткорочни задолжувања кон нерезиденти.
Според кредитори, најголем дел од долгорочниот долг на Република Македонија кон странство се обврски кон мултилатералните кредитори (51,9%, со состојба на 30.06.2004 година) и кон билатералните кредитори (13,7%), додека обврските кон приватните (комерцијалните) кредитори сочинуваат (32,4%) од вкупниот долгорочен долг кон странство.
Во рамките на мултилатералните кредитори, доминираат обврските кон Меѓународната асоцијација за развој-ИДА, Меѓународната банка за обнова и развој-ИБРД, Европската инвестициона банка-ЕИБ, Европската Унија, Европската банка за обнова и развој-ЕБРД и Меѓународниот монетарен фонд-ИМФ.
Надворешен долг по кредитори
ЕИБ
7%
Големото учество на мултилатералните кредитори може да се објасни со анализа на долгот на јавниот сектор според намената на задолжување. Имено, со состојба на 30.06.2004 година, долгот на јавниот сектор во најголем дел потекнува од кредити и заеми користени за поддршка на платниот биланс и на структурните реформи – 604,91 милиони САД долари или 41,4%; заемите и кредитите користени за инфраструктурни проекти формираат долг на јавниот сектор во износ од 331,65 милиони САД долари или 22,7%; заемите и кредитите користени за поттикнување на стопанскиот развој во долгот на јавниот сектор учествуваат со износ од 97,45 милиони САД долари или 6,67%; долгот по кредити наменети за јавна потрошувачка изнесува 11,24 милиони УС долари или 0,77% од јавниот долг; остатокот од долгот произлегува од реорганизираните обврски на Република Македонија кон Парискиот клуб на доверители (билатерални кредитори) и кон Лондонскиот клуб на кредитори (приватни или комерцијални кредитори), во износ од 415,97 милиони САД долари или 28,47%.
Во однос на Парискиот клуб на доверители, Република Македонија презеде вкупен долг од 396.88 милиони САД долари, од кои 324,5 милиони САД долари беа репрограмирани во 1995 година, а со датум на пресек 02.12.1982 година. Притоа, заостанатите неплатени обврски кои датираа од пред датумот на пресек, беа репрограмирани на 15,5 години, со четиригодишен грејс период. Долгот настанат по датумот на пресек 02.12.1982 година, беше репрограмиран со рок на отплата од 6,5 години. Остатокот од долгот од 72,38 милиони САД долари не беше опфатен со репрограмот т.е. беше договорено овој долг да се отплаќа по постојните услови. Во 1999 година, заради влијанието на косовската криза врз македонската економија, Парискиот клуб на доверители прифати мораториум на обврските кои доспеваа за плаќање во периодот 31.03.1999-31.03.2000 година.
Со кредиторите од Лондонскиот клуб во 1997 година беше договорено плаќањето на преземениот долг во износ од 228,73 милиони САД долари да се изврши во текот на 15 години, со 4 години грејс период. За оваа намена, Република Македонија издаде обврзница Ц, деноминирана во американски долари, која се котира на Луксембуршката берза. Обврзницата е со номинална вредност на главнината од 228.727.000 САД долари и е издадена без купон за камата. Плаќањата се вршат на полугодишна основа. Ратите на отплата на главнината на долгот имаат прогресивен процент на отплата, точно утврден со планот на отплата на ратите, кој пак е дефиниран во закон. Согласно со планот, отплатата на главнината ќе се врши во период од 11 години, односно во 22 полугодишни рати и тоа со следнава прогресивна стапка на отплата: 1-2 рата 1.50%, 3-8 рата 2%, 9-12 рата 3%, 13-14 рата 4.5%, 15-18 рата 7%, 19-22
рата 9%. Последната рата од обврзницата доспева на 02.07.2012 година. Разликата помеѓу каматната стапка која се пресметувала на вкупниот долг (ЛИБОР, зголемен за 13/16 на годишно ниво) и стапките по кои се плаќала каматата во грејс периодот (3,5% во периодот од 1998 до 2000 година и 3,75% во периодот од 2000 до 2002 година), се капитализирала и за тој износ е зголемена главнината на долгот. По извршената капитализација на камати во периодот 1998-2000 година, номиналната вредност на обврзниците достигна износ од 261.62 милиони САД долари со што првобитната номинална вредност од 228,73 милиони САД долари, во моментот на издавањето, се зголеми за 32,89 милиони САД долари, врз основа на капитализација на камата. Првата отплата на главнината е извршена во јануари 2002 година и оттогаш редовно се сревисираат обврските по оваа основа.
Табела 6: Валутна структура на надворешниот долг 1999-30.06.2004
Извор: Народна банка на Република Македонија
Од аспект на застапеноста на валутите на задолжување, како најзначајни во надворешниот долг се диференцираат три валути, при што најзастапено е Еврото со учество од 39,3%, потоа следи американскиот долар со учество од 34,5% и Специјалните права на влечење (СДР) со учество од 24.1%. Учеството на останатите валути е минорно. Токму во ова лежи причината за евидентниот пораст на надворешниот долг во 2002 и во 2003 година. Имено, порастот на надворешниот долг, во најголем дел произлегува од позитивните курсни разлики во разгледуваните години, остварени поради интервалутарни промени на курсот на американскиот долар во однос на вредноста на останатите валути во кои е деноминиран долгот.


Блок 1
За 2003 година, по методологија на ИБРД се утврдени следниве показатели за степенот на задолженост на Република Македонија:
-вкупниот надворешен долг во однос на просечниот остварен БДП од последните три години изнесува 45.8%, по кој критериум Република Македонија спаѓа во групата на умерено задолжени земји;
-вкупниот надворешен долг спрема просекот на извозот на стоки и услуги од последните три години изнесува 122.18%, по кој критериум Република Македонија спаѓа во групата на помалку задолжени земји;
-вкупното сервисирање на долгот спрема просекот на извозот на стоки и услуги од последните три години изнесува 16.12%, по кој критериум Република Македонија спаѓа во групата на помалку задолжени земји; и
-вкупните отплати на камата спрема просекот на извозот на стоки и услуги од последните три години изнесува 3.55%, по кој критериум Република Македонија спаѓа во групата на помалку задолжени земји.
Врз основа на утврдените показатели може да се констатира дека Република Македонија во 2003 година влегува во групата на помалку задолжени земји со средна висина на доход, со оглед дека три од четирите показатели ја класифицираат во оваа категорија.
Сервисирање на надворешниот долг
Средствата за сервисирање на обврските по јавниот надворешен долг - долгот на централната Влада, се обезбедуваат од Буџетот на Република Македонија, во најголем дел по пат на странско задолжување и донации, наменети за макро-финансиска помош. Домашни извори, пак, се фискалните приходи на Буџетот на Републиката, како и средствата остварени од приватизацијата на претпријатијата со општествен капитал (кои, врз основа на годишна програма која ја донесува Владата на Република Македонија, во еден дел се распределуваат и за отплата на странски долг на Републиката). Во Буџетот на Република Македонија, секоја година, на расходната страна, прецизно се планираат средствата за отплата на обврските.
Владата планира во наредниот период да се финансира по пат на издавање на обврзници со рок на доспевање подолг од 2 години, а пократок од 10 години, во почеток само на домашниот пазар, што најверојатно ќе се случи во втората половина на 2005 година. Во наредниот период, по 2006 година, доколку има потреба, Владата ќе пристапи кон подготовки за издавање на долгорочни обврзници на меѓународниот пазар.


Табела 7: План на отплата на главнина по надворешен долг по должници
Извор: Народна банка на Република Македонија
Гаранции кон странски кредитори
Состојбата во поглед на јавногарантираниот надворешен долг е дадена во Табела 8.
Табела 8: Долг на јавни претпријатија, фондови и приватен долг - јавногарантиран
Извор: Народна банка на Република Македонија
Во досегашната пракса, главните должници редовно ги сервисираа своите обврски кон странство, така што за државата не настанаа обврски за плаќања по основа на издадени гаранции кон странски кредитори. Се очекува оваа пракса да продолжи и во иднина.
Владата на Република Македонија воспостави тренд на редовно и навремено сервисирање на обврските по основа на долгот, внатрешен и надворешен, кој тренд ќе продолжи и во идниот период, уште повеќе што оваа определба претставува еден од најважните критериуми вклучени во економските програми поддржани со аранжманите на Меѓународниот монетарен фонд.
12. Режим на цени: На кој начин се либерализирани цените со текот на времето, и во кои сектори истите се сè уште администрирани т.е. регулирани? Ве молиме да ги наведете пошироките категории на цени кои се администрирани т.е. регулирани, како и нивното учество вкупно.
Цените на стоките и услугите во производството и прометот во Република Македонија се формираат слободно според условите на пазарот. Само за цените во одделни дејности каде на пазарот не постојат услови за конкуренција и заради спречување на монополското однесување на пазарот, цените се формираат под административна контрола со примена на мерката определување највисоки цени на одделни производи и услуги.
Според Oдлуката за определување највисоки цени на одделни производи и услуги донесена од Владата на РМ во 2004 година (“Службен весник на РМ“ бр. 65/04), со административна контрола се формираат цените во производството на сурова вода за водоснабдување на населението и стопанството, производство и дистрибуција на вода за пиење, прочистување и одведување на отпадни води (освен колекторите), одржување чистота во градови и населби (изнесување и депонирање на смет), погребни услуги и услуги за задолжително осигурување на моторните возила.
Со донесувањето на Законот за енергетика (“Службен весник на РМ“ бр. 47/97, 18/99, 40/99, 98/00, 94/02 и 38/03) и Законот за телекомуникации (“Службен весник на РМ“ бр. 33/96, 17/98, 28/00, 04/02, 37/04), и други прописи, и отпочнувањето со работа на Регулаторната комисија за енергетика на Република Македонија од почетокот на 2004 година во делот на цените, цените на одделни производи и услуги од овие дејности не се определуваат со административна контрола, туку се предмет на регулирање од страна на Регулаторната комисија за енергетика, односно од Управата за телекомуникации.
Регулаторната комисија за енергетика, според Законот за енергетика врши повеќе задачи меѓу кои донесува Методологија за формирање на цените на одделни видови енергија и донесува одлуки за цени на одделни видови енергија формирани согласно Методологијата, а Управата за телекомуникации пак ги определува јавните телекомуникациски услуги чии цени се регулираат согласно одредбите од Законот за телекомуникации.
Цените на производите и услугите на одделни дејности од областа на сообраќајот (поштенски услуги, превозот со железница, аеродромски услуги), како и во дејноста одгледување и искористување на шумите, се формираат од страна на управните одбори на тие претпријатија, со тоа што според член 11 од Законот за јавни претпријатија (“Службен весник на РМ“ бр. 38/96, 9/97, 6/02, 6/03 и 40/03) тие се должни да побараат согласност на актот за цените од Владата.
Со донесениот Закон за трговија во 2004 година (Службен весник бр. 16/04), како и со понатамошното донесување на законски и други прописи во другите области, се создадени односно и понатаму ќе се создаваат услови во насока на понатамошно либерализирање на цените.
Во процесот на транзиција кон пазарна економија, вкупното учество на цените под административна контрола во цените на мало постепено се намалуваше, така што учеството на цените кои се определуваат како највисоки цени, од околу 20%, колку што изнесуваше во 1992 година, се намали на околу 11% просечно во периодот 2001 - 2003 година.
Во 2004 со отпочнувањето со работа на Регулаторната комисија за енергетика во делот на цените, а со тоа и преминување на цените на одделни видови на енергенти во надлежност на Регулаторната комисија за енергетика, вкупното учество на цените под административна контрола значително се намали и изнесува околу 2%.
13. Пазар на труд (види Поглавје 13 – Социјална политика и вработување):
а) Невработеност: Како се развивала невработеноста со текот на времето и по сектори? Кои се главните причини за невработеност?
b)Вработеност: Како е поделена вработеноста помеѓу јавниот, приватизираниот и приватниот сектор? Кои се главните сектори во кои се создаваат работни места? Како го оценувате односот помеѓу економскиот пораст и вработеноста?
c)Опишете ја владината политика на подрачјето на пазарот на работна сила. Кои главни чекори се преземени односно ќе бидат преземени за да се подобри ситуацијата во поглед на невработеноста и/или неусогласеноста на понудата и побарувачката на работна сила?
а) Невработеност: Како се развивала невработеноста со текот на времето и по сектори? Кои се главните причини за невработеност?
Процесот на економска транзиција во Република Македонија се остваруваше во особено неповолно екстерно окружување детерминирано од губењето на традиционалните пазари, трговските блокади и затворени граници кон соседите, како и безбедносната нестабилност на целиот регион. Сето тоа, надополнето со неопходното реструктурирање на економијата, резултира со намалување на бројот на вработените и слаб капацитет за апсорпција на приливот на нова работна сила на пазарот на труд.
Покрај влијанието на значителениот пад во економската активност и мошне ниско ниво на инвестиции, мора да се потенцира и фактот дека високата стапка на невработеност во Република Македонија влече корени уште од пред-транзициониот период во кој постоеше отворена невработеност. Имено, регистрираната невработеност во Република Македонија се зголемуваше од раните 1960-ти години, задржувајки се на околу 25% во времето на осамостојувањето, со позначително забрзување на растот на невработеноста во средината на 1990-те години.
Оттаму, може да се заклучи дека невработеноста во Република Македонија не се должи примарно и исклучиво на пререструктурирањето на економијата во периодот на транзиција и намалената економска активност, туку, пред се, е резултат на долгорочната недоволна побарувачка за работна сила.
Исто така, битно е да се напомене дека дел од зголемувањето на регистрираната невработеност во државата се должи и на фактот што невработените лица своето здравствено осигурување го обезбедуваат токму преку јавните служби за вработување. Тоа доведе до појавата одреден број на лица да се регистрираат како невработени со цел да остварат право на здравствено осигурување, иако реално не ги исполнуваат критериумите да бидат третирани како невработени т.е. активно не бараат вработување или се веќе вработениво неформалниот сектор.
Почнувајќи од 1996 година Државниот завод за статистика започна да спроведува Анкетата за работна сила (АРС), која дава дополнителни податоци и информации за пазарот на работна сила и состојбите со вработеноста и невработеноста во државата.
Податоците за 2003 година од Анкетата за работна сила (АРС) покажуваат стапка на невработеност од 36,7%, што претставува значително зголемување во однос на претходните години, кога истата се движеше околу 32%. Анкетата за работна сила во 2003 година покажа


дека 30.000 лица ја загубиле работата во претходната година. Евидентирани се неколку причини, при што отпуштањата поради преструктуирање се главна причина за зголемување на невработеноста6. Нема голема разлика меѓу стапките на невработеност кај мажите и жените, иако претходно невработеноста кај жените покажуваше тенденција на намалување. Невработеноста е уште повисока кај помладите старосни групи и помалку образованите.
Податоците за работната сила и невработеноста се дадени во Табела 1.
Табела 1. Клучни индикатори на пазарот на труд
Групата на лица која е невработена повеќе од една година опфаќа 85% од невработените во 2003 година, согласно бројките од АРС. Слични податоци се добиени и врз основа на бројките од Заводот за вработување. Во периодот пред април 2003 година, 70% од регистрираните невработени се регистрирани повеќе од 2 години. Само мал дел од овие невработени се резултат на (масовните) отпуштања или структурните реформи. Ако како основа земеме невработен регистриран за да добива здравствено осигурување, учеството на оваа група беше 19% во мај 2003 година (наспроти 16% во јануари 2000 година).
Постои значителна разлика меѓу официјално регистрирана вработеност и вработеноста евидентирана во различните истражувања за работна сила. Освен административни и методолошки причини, оваа голема разлика ја рефлектира вработеноста на работниците кои не се пријавени од нивните работодавци или работниците во нерегистрирани фирми (неформален сектор). Овие разлики се особено големи во земјоделството, трговијата, туризмот и приватните услуги.
b) Вработеност: Како е поделена вработеноста помеѓу јавниот, приватизираниот и приватниот сектор? Кои се главните сектори во кои се создаваат работни места? Како го оценувате односот помеѓу економскиот пораст и вработеноста?
6 Споменатите причини го вклучуваат следново: губење на работни места поради ликвидација на компании и завршување на привремени/сезонски работи.


Според податоците од Анкетата за работната сила, во 2002 година, околу 47,6% од вработените работници се во државниот сектор, додека 52,4 % од вработените работници се во приватниот сектор (Табела 2).
Во периодот од 1998 до 2002 година, вработеноста во јавниот сектор значително се намалува, додека вработеноста во приватниот сектор се зголемува. Вработеноста во приватниот сектор сочинуваше околу половина од вработените, една четвртина од работодавците и уште една четвртина од неплатените семејни работници.
Табела 2. Вработување во јавниот и приватниот сектор по пол, 1998-2002 (%)
Зголемувањето на вработеноста во приватниот сектор (за 15,1% во период од 1998 до 2002 година) е скоро еднакво распределено меѓу мажите и жените. Всушност, учеството на женските работници во вработеноста во приватниот сектор се зголемува со побрзо темпо отколку она на машките работници, имплицирајќи дека жените е поверојатно да најдат вработување во приватниот сектор, како што се оние во помладите старосни групи.
Вработеноста се карактеризира со високо учество на Преработувачката индустрија (24,1% во 2003 година) и релативно ниско учество на услугите (44,16%)7. (Табела 3). Забележливо случување во последните години, е намалувањето на учеството на Земјоделството во вкупната вработеност (22,0% во 2003 година).
Табела 3.Вработени по сектори (2001-2003)
7 Трговија, туризам, сообраќај, финансиски сектор, персонални услуги, образование, здравство, администрација.

Односот помеѓу економскиот раст и вработеноста може да се види во Графиконот 1. откаде се гледа дека вработеноста не го следи трендот на БДП. На почетокот на деведесеттите, падот на реалниот БДП беше поголем од падот на вработеноста, бидејќи претпријатијата го избегнуваа преструктуирањето и отпуштањето на работната сила. Порастот на БДП во текот на периодот од 1998 до 2000 година се припишува првенствено на вкупниот фактор на продуктивност, иако тој беше под негативно влијание на незначителното намалување на основниот капитал. Најголемата дискрепанца е забележана во 2001 година, кога БДП драстично падна додека вработеноста се зголеми поради дополнителното ангажирање на граѓаните во безбедносните сили на Република Македонија како последица на внатрешната криза во земјата.
Графикон 1. БДП и Вработеност (стапки на промени во %) , 1998-2002
Извор: Државен завод за статистика
c) Опишете ја владината политика на подрачјето на пазарот на работна сила. Кои главни чекори се преземени односно ќе бидат преземени за да се подобри ситуацијата во поглед на невработеноста и/или неусогласеноста на понудата и побарувачката на работна сила?
Политиката на Владата на подрачјето на пазарот на трудот е дефинирана со Националниот акционен план (НАП) за вработување 2004-2005 година. Истиот е изготвен во согласност со десетте Насоки за вработување, опфатени со Стратегијата за вработување на ЕУ, прилагодени на условите спецификите и карактеристиките на пазарот на трудот во Република Македонија.
НАП-от ги дефинира националните стратегии за зголемување на вработувањето и флексибилноста на пазарот на трудот, намалувањето на сиромаштијата, стручното образование, обуките, преквалификацијата и доквалификацијата, зголемувањето на мерките за поттикнување на вработувањето, како и обезбедувањето на ефикасност на активните политики за вработување.
Во подготовката на овој документ и неговата имплементација се инволвирани социјалните партнери и други надлежни субјекти за политиката на вработувањето и пазарот на трудот.
Активните политики на пазарот на трудот промовирани од страна на Владата, меѓудругото, се насочени кон: поддршка во обезбедувањето на работа (информации, посредување и советување), организирање на програми за обука (преквалификација и доквалификација) и создавање услови и поддршка за директни отварања на нови работни места. Активните политики на пазарот на трудот во целост го почитуваат принципот на еднаквост на половите.
Мерките содржани во овој документ, заедно со утврдената политика, активностите, мерките, како и проектите и програмите содржани во макроекономската политика се во функција на подобрување на состојбата во поглед на невработеноста и усогласување на понудата и побарувачката на работна сила.
Како дел од политиките за намалување на невработеноста, донесени се и одделни национални стратегии фокусирани на дефинирани критични групи. Еден од тие документи е и Стратегијата за развој Ромите во Република Македонија, усогласена со Агендата 2000 на Европската Унија.
За поопширно, види Поглавје 13 - Социјална политика и вработување.
14. Приватизација (види исто така Поглавје 15 – Индустриска политика):
а) Кои се главните методи на приватизација? Колку претпријатија се приватизирани / ликвидирани / испратени во стечај? Ве молиме да обезбедите податоци за големината, бројот на вработени и активноста на овие претпријатија? Кои се плановите за во иднина? Дали некои претпријатија се ре-национализирани по нивната првична приватизација? Кој е моментниот статус и портфолио на Агенцијата за приватизација? Кои се изгледите за понатамошно дезинвестирање (намалување на портфолиото) и престанок на активностите на Агенцијата?
b)Како властите ги искористија приходите од приватизацијата? Како ќе се искористат идните средства кои ќе произлезат од приватизацијата?
c)Дали управувањето со претпријатијата се подобрило по нивната приватизација?
а) Кои се главните методи на приватизација?
Плурализмот на соптвеноста во Република Македонија започнува уште во кон крајот на осумдесеттите години со донесувањето на неколку закони во поранешна Југославија кои сега се надвор од примена: Законот за претпријатијата (“Сл. Лист на СФРЈ“ бр.77/88 и 61/90), Законот за платите и Законот за трансформацијата на општествениот капитал (“Службен весник на РМ“ бр. 38/93, 48/93, 21/98, 25/99, 39/99, 81/99, 49/00, 6/02, 31/03 и 38/04). Со истите,
се овозможи формирање на приватни фирми, акционерски друштва и друштва со ограничена одговорност и започнување на процесот на приватизација на општествениот капитал преку издавање на интерни акции заради прибавување на дополнителен капитал, кои потоа се претворија под одредени услови во обични акции, продавање на претпријатие или дел од претпријатие, конверзија на долгот и заедничко вложување.
Во јуни 1993 година, Собранието на Република Македонија го донесе Законот за трансформација на претпријатијата со општествен капитал (“Службнен весник на РМ“ бр. 38/93) во кој се промовираше нов концепт на приватизација. Посебно значајно во реализацијата на тој концепт беше обезбедувањето на континуитетот на трансформацијата на општествениот капитал преку претворање на интерните акции во обични акции, по извршената контрола на сметководствените извештаи од страна на надлежната институција.
Како основни цели на концептот на приватизација се издвојуваат:
-зголемување на ефикасноста на стопанството преку обезбедување доминантна приватна сопственост врз капиталот и со тоа обезбедување на услови за промовирање на нов облик на управување со друштвата;
-стабилизирање на економските движења во земјата во функција на стопански развој;
-привлекување на странски капитал во Република Македонија;
-создавање услови за поуспешно одвивање на другите пазарни реформи;
-обезбедување можности за поддршка во сервисирањето на надворешниот и внатрешниот долг на државата;
-поддршка на развојот на пазарот на капитал.
За продажба на општествениот капитал, Законот за трансформација на претпријатијата со општествен капитал предвидува различни модели на трансформација во зависност од големината на претпријатието. Согласно Законот, најмалку два од предвидените три услови треба да бидат исполнети за претпријатието да се стави во една од утврдените три категории:
-Мало претпријатие: под 50 вработени, вкупен годишен приход помал од 8.000 просечни месечни плати и вредност на вкупна актива помала од 6.000 просечни месечни плати;
-Средно претпријатие: од 50 до 250 вработени, вкупен годишен приход до 40.000 просечни месечни плати и вредност на вкупна актива до 30.000 просечни месечни плати;
-Големо претпријатие: над 250 вработени, вкупен годишен приход над 40.000 просечни месечни плати и вредност на вкупна актива над 30.000 просечни месечни плати.
1.За мало претпријатие беа предвидени следниве модели на трансформација:
•Откуп на претпријатието од страна на вработените.
•Продажба на идеален дел на претпријатието.
2. За средно претпријатие:
•Продажба на идеален дел на претпријатието.
•Откуп на претпријатието.
•Продажба на претпријатието на лица кои го преземаат управувањето со претпријатието.
•Издавање на акции заради дополнително вложување.
•Претварање на побарувањата на доверителите во траен влог во претпријатието.
3. За големо претпријатие:
преземаат управувањето со претпријатието е 10%, а кај дополнителното вложување 15% од проценетата вредност на претпријатието.
Во истиот Закон се дефинирани и моделите кои можат да бидат применети во сите претпријатија, без оглед на нивната големина:
-Закуп со право на откуп;
-Продажба на сите средства на претпријатието;
-Трансформација на претпријатие во стечај .


Покрај наведените модели, Законот предвидува и можност за купување на акции односно удели под повластени услови, при што можат да се купат најмногу 30% од вредноста на акциите, односно уделите што ги издава претпријатието што се трансформира. Право на купување под повластени услови имаат: (1) работниците, кои во претпријатието работеле најмалку две години пред донесувањето на одлуката за трансформација, (2) лицата чиј работен однос престанал во претпријатието што се трансформира и кои во него непрекинато работеле најмалку две години и (3) пензионираните работници кои во претпријатието што се трансформира непрекинато работеле најмалку две години. Правото на повластено купување може да се остварува еднократно и само во едно друштво.
Правата на работниците во претпријатијата што се приватизираат опфаќаа: (1) почетен попуст од 30% + 1% за секоја година работа во претпријатието и (2) откуп акции или удели со попуст до износ не поголем од 25.000 ДЕМ (ЕУР 13.000). Најголем дел од претпријатијата беа приватизирани според моделот откуп од страна на вработените, определен за малите претпријатија, кои доминираа во вкупната бројка на стопански субјекти.
Следниот најчесто применуван модел кај средните и големите претпријатија, според бројот на приватизирани претпријатија, е моделот продажба на претпријатието на лица кои го преземаат управувањето со претпријатието (откуп на одложено купување). Овој модел е доминантен, доколку се анализира неговата примена според бројот на вработените и проценетата вредност на претпријатијата.
Неоткупениот капитал, како и капиталот што не се отплаќа навремено и согласно склучените договори, во вид на акции или удели се пренесува во портфолиото на Агенцијата на Република Македонија за приватизација, која истиот го продава преку Македонската берза за долгорочни хартии од вредност.
За одбележување е дека во 1999 година се воведуве можност за приватизација со продажба на акции од општествен или државен капитал со непосредна спогодба на стратешки инвеститор преку берза. Заради инхерентната нетранспарентност на оваа метода, нејзината примена беше напуштена веќе во наредната, 2000 година.
По донесувањето на Законот за измени и дополнувања на Законот за трансформација на претпријатијата со општествен капитал во мај 2003 година ( “Службен весник на РМ“ бр.31/03), приоритетна задача на Агенцијата на РМ за приватизација беше забрзувањето на процесот на приватизација преку продажба на акциите и уделите по пат на јавна берзанска аукција. Истото се врши согласно процедурите за тргување на акциите и уделите донесени од страна на Берзата врз основа на претходно добиено мислење на Агенцијата, при што минималната почетна продажна цена изнесува 10% од номиналната вредност на акциите и уделите во друштвата. Утврдената минимална почетна цена не е облигаторна во случаите кога анализата на економските параметри на друштвото или понудата и побарувачката на акциите на организираниот пазар на хартии од вредност упатуваат на повисока односно пониска пазарна цена.
Воедно, продажбата на акциите односно уделите може да се врши и врз основа на претходно објавен јавен повик за прибирање на понуди, доколку се работи за друштва определени со акт на Владата на Република Македонија, а се од особено значење за економијата на Република Македонија и кај кои постојат можности и интерес за проширување и реактивирање на деловните активности.
Заклучно со 30.06.2004 година, постапката за приватизација е завршена во 1688 претпријатија, а нивната проценета вредност изнесувала 2,209 милијарди ЕУР.
Постапката за трансформација не е завршена во само 82 од претпријатијата кои се премет на приватизацијата заради: (1) отворен стечај, (2) спроведување на постапка за трансформација во стечај или (3) документацијата за трансформација е во постапка на обработка.


Општествениот и државниот капитал кој нема да се продаде до крајот на 2004г. се предвидува да се пренесе во Фондот за пензиско и инвалидско осигурување.
Заклучно со 30.09.2004 година, според Евиденцијата на правни субјекти во Државниот завод за статистика (од сите сектори на сопственост):
-ликвидирани (избришани) се 1.087 трговски друштва;
-во стечај се 189 трговски друштва ;
-во процес на ликвидација се 82 трговски друштва.
Од аспект на бројот на вработените, доставен е Преглед на претпријатија каде се прикажани финалните годишни сметки за периодот од 1996 до 2003. Од направената анализа, може да се заклучи дека бројот на вработените во анализираните претпријатија е намален за повеќе од 12%. Вкупниот приход е зголемен за 33%, а добивката за дури 282%, додека вкупно генерираните загуби од набљудуваните претпријатија се намалиле за 92%.
Ваквите движења се должат на спроведеното преструктуирање во овие претпријатија, иако големината на испитаниот примерок налага на внимателност при изведување на заклучоци.


Табела 3. Податоци од годишните сметки за 1996 и 2003 година за одреден број на субјекти


Извор: Агенција за приватизација на Република Македонија


Основните резултати во приватизацијата, од аспект на остварените средства и бројот на презентираните претпријатија се прикажани во табелата презентирана подолу:
За да се утврдат квалитативните аспекти на приватизацијата, во смисла на ефектите врз работењето на претпријатијата потребна е подетална и подолгорочна анализа. Определени информации можат да се добијат од првичните податоци за 1995, 1996, 1997, 1998 и 1999 година. Направена е анализа на перформансите на претпријатијата од различен вид на сопственост: оригинерно приватни претпријатија, приватизирани претпријатија и останати претпријатија што до моментот на анализата не се во процес на приватизација. За жал, анализата не може да се дополни со понови податоци од причина што објавената анализа за остварените финансиски резултати во стопанството на Република Македонија повеќе не вклучува дезагрегација на резултатите врз основа на секторот на сопственост. Сепак сметаме дека и трендовите до 1999 можат да бидат определен индикатор за тенденциите на ова подрачје.
Основните индикатори се презентирани на сликите 1-3 во продолжение. Иако многу симплифицирано, би можело да се каже дека овие графикони ја илустрираат продуктивноста (вкупен приход на вработен - Слика 1), трошковната ефикасност (покриеноста на вкупниот приход со расходи - Слика 2) и профитабилноста (бруто профитот во однос на трајниот капитал). Може да се воочи иницијална тенденција на подобрување на овие индикатори за вкупното стопанство. Очигледен фаворит се чисто приватните претпријатија, кои очекувано покажуваат најдобра продуктивност и профитабилност. Од друга страна, трансформираните претпријатија претставуваат најнестабилната категорија и тие ќе бидат групата која ќе заслужува најмногу внимание на аналитичарите во иднина. Групата на останатите е главно полоша од останатите две, но во последната година се чувствува значително подобрување на перформансите.

Извор: Пресметано врз основа на податоци од Заводот за платен промет: Информација за остварените финансиски резултати во стопанството на Република Македонија во соодветните години.


Трансформацијата на општествениот капитал по моделите (1) Откуп на претпријатието од страна на вработените, (2) Откуп на претпријатието од страна на лица кои го преземаат управувањето и водењето на работите на претпријатието и (3) Продажба на идеален дел од претпријатието се одвива со склучување на Договор за продажба. Заклучно со 31.12.2003 година се склучени вкупно 793 Договори за продажба од кои, поради доцнење на уплата на доспеаните рати или поради откажување од исполнувањето на обврските, беа раскинати 220 Договори.
Сепка, тоа не значи и повторна ренационализација односно подржавување на капиталот бидејќи Агенцијата на РМ за приватизација, согласно Законот, перманентно ги нуди на продажба овие акции и удели. Заклучно со 31.12.2003 година преку Македонската берза за хартии од вредност и преку склучување на договори за продажба на удел, а од раскинати договори за 220 друштва, Агенцијата веќе продаде свои акции и удели во 155 друштва. Напоменуваме дека и врз основа на најновите измени и дополнувањата на Законот за трансформација на претпријатијата со општествен капитал (“Службен весник на РМ“ бр. 38/04) Агенцијата, продолжува со продажба на овие акции и удели.
Во портфолиото на резидуални акции на Агенцијата на РМ за приватизација на крајот на 31.12.2004 година, се наоѓаат 86 претпријатија со вкупна номинална вредност на капиталот од 53,7 милиони евра. Од тоа, Агенцијата има:
-100% сопственост во две претпријатија, со вкупна номинална вредност на капиталот од 9,2 милиони Евра
-мнозински капитал, над 50% (но, не 100%) во 17 претпријатија, со номинална вредност на капиталот од 33,5 милиони Евра
-значаен малцински капитал, повеќе од 20% во 17 претпријатија со вкупна номинална вредност на капиталот од 33,5 милиони Евра
-акции или удели со учество помало од 20% во останатите 50 претпријатија со вкупна номинална вредност од 7,7 милиони Евра.
Регистрирана е делумна неусогласеност помеѓу евиденцијата на Агенцијата и состојбата која друштвата преку своите акционерски книги ја пријавиле во Централниот депозитар за хартии од вредност, што во моментот ја спречува нивната промптна продажба. Агенцијата на РМ за приватизација, друштвата, Централниот депозитар за хартии од вредност и Комисијата за хартии од вредност работат на ирасчистување на овие состојби, со цел продажбата и на овие акции/удели да може да се ефектуира што е можно побргу.
Заклучно со 31.12.2004 година, државниот капитал изразен во акции стекнати по разни удели, во номинални удели, изнесуваат 929 милииони евра. Во продолжение, презентирана е табела за бројот на друштвата во кои Владата на РМ, владините институции и претпријатија имаат сопственички удел (акции).
ПРЕГЛЕД НА СОПСТВЕНОСТА НА ДРЖАВАТА ВО ТРГОВСКИ ДРУШТВА
Согласно со постојното законско решение, Агенцијата на РМ за приватизација ќе ги извршува своите активности, меѓу кои и намалувањето на портфолиото, заклучно со 31.12.2004 година, по што таа ќе престане да функционира. Капиталот кој ќе остане непродаден, согласно истото законското решение, ќе се префрли во Фондот за пензиско и инвалидско осигурување, а ингеренциите кои дотогаш ги имала Агенцијата ќе ги преземат Министерството за економија, Министерството за финансии и Јавното претпријатие за стопанисување со станбен и деловен простор.
б)
Приходите од приватизацијата се користат согласно Законот за трансформација на претпријатијата со општествен капитал (“Службен весник на РМ”, број 38/1993, член 93), а поблиски определби се утврдени во посебни годишни програми кои, на предлог на Владата, ги донесува Собранието на Република Македонија.
Согласно овие програми, средствата од приватизацијата што ги оствари Агенцијата се пренесени на посебна сметка и се наменети за:
-враќање на внатрешни и надворешни долгови на Република Македонија, а особено на долгот по основ на девизните штедни влогови на граѓаните;
-обезбедување на правата на работниците и создавање можности за вработување на работниците кои ќе останат без работа заради сопственичката трансформација;
-обештетување на лицата кои полагаат право на сопственост во согласност со
прописите за денационализација, а не можеле да бидат обештетени со акции, односно удели;
-исплата за разликата од 8% за усогласување на пензиите и
-развојни програми и проекти, пред се во јавната и комуналната инфраструктура (водоводи, објекти од образованието и здравството, локална патна мрежа и слично).
Се планира идните приходи од приватизацијата да се насочат, истотака, за поддршка на наведените активности, при што акцент ќе се даде на развојните програми и проекти кои придонесуваат за подобрување на условите за живот на населението и создаваат услови за економски растеж на националната економија.
с)
Иако најголемиот дел од моделите за приватизација претпоставуваа јавни и отворени покани за понуди од физички и правни лица од земјата и од странство, во голем број случаи понуди беа доставувани од инсајдерите – постојните вработени и менаџментот на претпријатијата. Оттаму, централизирањето на управувачките права во рацете на инсајдерите се смета како една од карактеристиките на приватизацијата во Република Македонија. Во услови на пазарно стопанисување и конкуренција, опстанокот на друштвата во голем дел зависи од способностите на менаџерскиот тим, но и од квалитетот на системот на корпорациското управување во земјата.
Во принцип, широката сопственичка структура не води до успешно корпорациско управување со претпријатијата. Голем број друштва имаат многу акционери, од кои секој поседува релативно мал дел од главницата на друштвото. Голем дел од овие акционери се и вработени, со што нивните цели кон друштвото понекогаш се конфликтни – од една страна како сопственици, а од друга како вработени. Менаџментот, пак, во услови на недоволно остварена, спроведена политика на корпорациско управување можат да ги наметнат своите лични цели пред оние на друштвото
Постојат неколку независни истражувања за тоа колку приватизацијата во Република Македонија придонела за подобрување на корпорациското управување, кои дошле до следните сознанија:
1.Приватизираните претпријатија во 1996 и 1997 година биле попродуктивни од неприватизираните, но почетната продуктивност на фирмите што се приватизираа подоцна е помала од истата на оние кои влегоа порано во процесот. По корекцијата за оваа статистичка пристрасност, заклучокот е дека не постои сигнификантен статистички доказ дека приватизацијата, досега, придонесла до значително подобри перформанси на претпријатијата.
2.Претпријатијата во РМ работеа во тешки услови, карактеризирани со стабилизаторни мерки на економската политика и неповолно надворешно окружување во поголемиот дел на деведесеттите години од минатиот век. Продуктивноста на факторите на производството опаѓа во текот на периодот, а прашањето на корпорациското управување останува значаен проблем во анализираниот период.
3.Претпријатијата, откупени од страна на надворешни лица (outsiders) имаат подобри перформанси од оние што се поседувани од инсајдери и тие се повеќе наклонети да ја спроведуваат неопходната фаза на преструктуирање.
За дополнителни податоци, види 04_I_8, 15_IV_1, 15_IV_2, 15_IV_6.
15. Јавен сектор: Кои делови и сектори на економијата се сè уште под контрола и/или се во сопственост на државата и до кое ниво? Ве молиме накусо да ги наведете плановите на владат за претпријатијата кои сè уште се во сопственост на државата (види исто така прашање бр. 13).
Како стопански дејности од јавен интерес се сметаат дејности или одделни работи од дејностите со кои се остварува јавниот интерес во: енергетиката, железничкиот сообраќај и јавниот превоз на патници, одржувањето на патната мрежа, воздушниот сообраќај, системот на радио и ТВ врски, цевоводниот транспорт на нафта и гас, стопанисувањето со шумите, водите, пасиштата и со другите видови на природни богатства, планирање и уредување на просторот, комуналните дејности, ветеринарство и спорт, како и во други стопански дејности


утврдени во Законот за јавни претпријатија (“Службен весник на РМ“ бр.38/96, 9/97, 6/02, 19/02
и 40/03).
Oсновачи на јавните претпријатија во име на Република Македонија се Собранието, Владата и единиците на локалната самоуправа. Следнава табела дава слика за структурата на јавниот сектор.
Табела 1. Јавен сектор




Извор: Државен завод за статистика
Планови за реструктурирање на енергетскиот сектор (приватизација на ЕСМ) – Види поопширно 14_I и 14_II_B.
Трансформација на ЈП Македонски железници – Види поопширно 9_II_B_1.
Реформи во областа на воздушниот сообраќај – Дел од постојната Управа за цивилна воздушна пловидба ќе се трансформира во акционерско друштво за контрола на воздушниот сообраќај кое ќе биде во сопственост на државата. Се предвидува формирање претпријатие за воздухопловни услуги кое ќе работи во согласност со ICAO и EUROCONTROL.
Модернизација на инфраструктурата во споменатите сектори –
А. Воздушен сообраќај - Согласно подготвената Физибилити студија за модернизација на Аеродромот Скопје (финансирана во рамките на регионалната CARDS 2001), предвидено е негово проширување и реконструкција, како и унапредување на начинот на управување. Според планот, постојната површина на терминалот треба да биде заголемена од постојните 5.000 м2 на повеќе од 11.500 м2, бројот на шалтери треба да се удвои, да се инсталира нова постројка за сортирање на багажот, да се реконструираат постојните чекални за поаѓање и пристигнување, да се прошират постојните зони за царинска и пасошка контрола и да се зголемат постојните капацитети за паркинг. Вкупните средства потребни за реализација на горенаведеното изнесуваат 21,23 милиони евра. Во однос на управувањето, прифатен е моделот за издавање на објектот под концесија.
Б. Патна мрежа - Со заем од Европската банка за обнова и развој во тек е подготовка на Студија за развивање на среднорочна стратегија за патната инфраструктура. Студијата поаѓа од стратешката определба на Република Македонија за целосна изградба на двата Пан- европски транспортни коридори кои минуваат низ нејзината територија. Во тие рамки, согласно Препораките на Високата Група на Европската Комисија, се очекува прилагодување на т.н. Насоки за Транс – европската транспортна мрежа (вклучително и листата на приоритетни проекти) кон еволуцијата во односите меѓу Република Македонија и ЕУ.
Владата на Република Македонија, како дел од Програмата за јавни инвестиции, предвидува изградба на (1) Е75, делницата Демир Капија - Удово; (2) М5 Битола - Меџитлија, што е дел од европскиот Коридор Х; (3) Табановце – Куманово, истотака дел од Коридорот X; (4) Удово - Смоквица; (5) изградба на патишта со по две ленти за секој правец за оние делници од Коридорот VIII чија изградба, сеуште не е започната, како и (6) обиколен пат околу Скопје Фаза
I и II.
В. Гранични премини – Во интерес на унапредување на патната инфраструктура и поврзување со соседните земји и ЕУ, во Програмата за јавни инвестиции предвидена е модернизација на
(1) граничниот премин кон Република Албанија Ќафасан - изградба на инфраструктура, (2) граничниот премин Кон Република Грција Стар Дојран - подобрување на функционирањето и изградба на царински контролен терминал за возила, (3) граничниот премин кон Бугарија Ново Село - подобрување на работните услови, (4) граничниот премин кон СЦГ (во делот на Косово) Блаце - подобрување на снабдувањето со електрична енергија, (5) граничниот премин кон Република Грција Меџитлија - изградба на инфраструктура.
Г. Радиодифузна дејност – На 14.12.2004, ЈП Македонска радиодифузија го пушти првиот дигитален земски ТВ предавател (DVB – T). Процесот на дигитализација продолжува и во 2005 година (согласно плановите, 3 – 5 нови дигитални предаватели). Во соработка со француската корпорација Teles и Deutche Welle, во пробна употреба е пуштен дигитален радио предавател на средни бранови.
16. Заштитени сектори (комунални услуги, транспорт, домување . . .). Кои сектори се предмет на посебна заштита (влез на пазарот, одредување на цените...)? Ве молиме да ги опишете неодамнешните промени во овој домен, како што се конкретните мерки за либерализација или дерегулација. Кои сектори ќе останат под посебна заштита? Дали постојат одредби за повластен третман, особено во врска со некогашните општествени претпријатија? (види исто така Поглавје 6 – конкуренција)
Постојаноста и сигурноста во вршењето на стопанска дејност од јавен интерес, како незаменлив услов за животот и работата на граѓаните, за работата на правните лица и на државните органи, е основната причина и оправдување за доделување на ексклузивни права.
Поаѓајќи од фактот дека јавните претпријатија се единствени носители на одредена дејност од јавен интерес на територијата на целата земја односно единица на локална самоуправа, на истите истовремено им се доделува и ексклузивно право во вршење на одредени дејности. Со оглед на неопходноста од целосно усогласување на националното со законодавството на ЕУ во овој домен (обврски од ССА), во тек е подготовка на нов Закон за јавни претпријатија.
Предметот и опфатот на ексклузивните или посебните права се регулирани со посебните закони, со кои се регулираат и начинот и условите за вршењето на одредени дејности. Времетраењето на овие права, вообичаено, не е ограничено со рок. Единствен исклучок во однос на сопственичкиот статус и ограничениот рок на доделено ексклузивно право претставува АД Македонски Телекомуникации во кое доминантен сопственик е странска компанија. Кај истиот субјект, ексклузивни права во фиксната телефонија се доделени врз основа на посебен договор, што заврши на 31.12.2004 година.

Со споменатите посебни закони, со кои се регулираат одредени сектори (дејности), по правило се определуваат и субјектите на кои им се доделува ексклузивното право во вршењето на овие дејности.
Со Законот за телекомуникации (“Службен весник на РМ“ бр. 33/96, 17/98, 22/98, 28/00, 4/02
и 37/04) се уредуваат условите и начинот под кои се остварува дејноста во областа на телекомуникациите, изградбата, одржувањето и употребата на телекомуникационите мрежи и средства, односите меѓу давателите и корисниците на телекомуникационите услуги, конкуренција во областа на телекомуникациите, обезбедувањето на универзални услуги, издавање на концесија и вршењето на телекомуникациските услуги по пат на концесија, управувањето, користењето и контролата на радиофреквентниот спектар, производството, увозот, продажбата, користењето и одржувањето на радиостаници, терминална опрема и други прашања поврзани со телекомуникациите.
Јавните телекомуникациски услуги и користењето на радиофреквентниот спектар се работи од јавен интерес за Република Македонија.
За регулирање на работите во областа на телекомуникации утврдени со овој закон, се надлежни Министерството за сообраќај и врски и Управата за телекомуникации.
Со Законот за комунални дејности (“Службен весник на РМ“ бр.45/97, 23/99, 45/02 и 16/04) се уредуваат основните услови и начинот на вршење на комуналните дејности, дефинирањето, финансирањето на комуналните дејности и други прашања од значење за комуналните дејности. Вршењето на комунални дејности е од јавен интерес.
Комунална дејност може да се врши со основање на јавно претпријатие за комунална дејност, со давање концесија за вршење на комунална дејност на начин утврден со закон и со дозвола за вршење на комунална дејност.
Според Законот за шуми (“Службен весник на РМ“ бр.47/97, 7/00 и 89/04) Владата на Република Македонија основа јавно претпријатие за стопанисување со шуми во државна сопственост за стопанска намена. Со овој закон се уредува: одгледувањето, користењето и заштитата на шумите како дејност од јавен интерес. За стопанисување со шумите во државна и приватна сопственост, без оглед на намената, Собранието на Република Македонија донесува општ план за стопанисување со шумите за период од 20 години.
Со Закон за основање на јавно претпријатие Македонска радио-телевизија (“Службен весник на РМ“ бр.6/98, 98/00 и 78/04 ) се уредува основањето, дејноста и организацијата на Јавното претпријатие Македонска радио-телевизија. Јавното претпријатие врши дејност од јавен интерес. Јавното претпријатие дејноста ја врши под услови и начин определени со Законот за радиодифузната дејност, Законот за телекомуникациите, Законот за јавните претпријатија и други закони. Дејноста на МРТ меѓу другото е:
-создавање и емитување на радио и ТВ - програми во рамките на загарантираните слободи и права на човекот и граганите со информативни, образовни, културни, научни, спортски, музички, забавни и други содржини на македонски јазик и на јазиците на националностите кои живеат во Република Македонија и
-создавање и емитување посебни програми за информирање и зачувување на културните и историските традиции и за одржување и унапредување на врските со иселениците и другите граѓани од Република Македонија кои живеат во соседните земји, Европа и другите континенти.
Надзор на работата на јавното претпријатие врши Советот за радиодифузија, согласно одредбите од Закон за радиодифузна дејност.
Со Закон за енергетика (“Службен весник на РМ“ бр. 47/97, 40/99, 98/00, 94/02 и 38/03) се уредуваат условите и начинот на вршење на дејностите во областа на енергетиката, заштитата на енергетските објекти, уреди и постројки, заштита на животната средина и природата од штетното влијание предизвикано од работата на енергетските објекти, уреди и постројки и надзорот.
Дејности од областа на енергетиката во смисла на овој закон се:
-производство, пренесување и дистрибуција на електрична енергија;
-производство и преработка на јаглен;
-производство, преработка и транспорт на нафта и нафтени деривати;
-производство, транспорт и дистрибуција на природен гас;
-производство, транспорт и дистрибуција на топлинска и геотермална енергија
-производство на други видови енергија.
Дејностите производство, пренесување и дистрибуција на електрична енергија, меѓународен транспорт на сурова нафта преку нафтовод, производство, транспорт и дистрибуција на природен гас и производство, пренесување и дистрибуција на топлинска и геотермална енергија освен за сопствени потреби, се дејности од јавен интерес.
За вршење на овие дејности можат да се основаат јавни претпријатија односно да се издадат соодветни дозволи на други субјекти.
Заради обезбедување на сигурно и безбедно обезбедување на потрошувачите во РМ со енергија, заштита на животната средина и природата, воведување и зашита на конкурентски пазар на енергија врз начелата на објективност, транспарентност и недискриминаторност е основана Регулаторна комисија за енергетика на Република Македонија.
За вршење на работите од областа на водостопанството, Владата на РМ основа Јавно водостопанско претпријатие. Со Законот за води (“Службен весник на РМ“ бр.4/98, 18/99, 19/00 и 51/03) се уредуваат условите и начинот на употреба и користење на водите, заштитата од штетни дејства на водите, заштита на водите од исцрпување и загадување, управување со водите, изворите и начинот на финансирање на водостопанските дејности, услови и начини на вршење на водостопанската дејност, давање на водата на користење со одобрение (концесија), меѓудржавните води и други прашања од значење за обезбедување на единствен режим на водите во Република Македонија.
Водостопанска дејност од јавен интерес во смисла на овој закон е: изградба, одрзување и користење на водостопански објекти и постројки што се однесуваат на обезбедување на вода за водоснабдување, наводнување и одводнување на земјиште; определување на заштитни зони; заштита од штетното дејство на водите; заштита на коритата и бреговите на водотеците и езерата; одбрана од поплави; заштита од ерозија и уредување на порои; вадење на песок, чакал и камен заради заштита и подобрување на режимот на водите; обезбедување на резерви на вода со кои се обезбедува единствен режим на водите во слив или дел од слив и изработка на проектна документација и студии во врска со подобрувањето на режимот на водите.
Со Законот за Македонски железници (“Службен весник на РМ“ бр.9/98) се уредува вршењето на железничкиот сообраќај, изградбата, реконструкцијата, ремонтот, одржувањто и заштитата на железничката инфраструктура безбедноста и финансирањето. Овие дејности од јавен интерес ги врши ЈП Македонски железници. Железничката инфраструктура може да се користи и од други правни лица под услови и на начин утврдени со овој Закон и со меѓународни договори.
Со Закон за поштенските услуги (“Службен весник на РМ“ бр. 55/02) се уредуваат условите и начинот на вршење на поштенските услуги во внатрешниот и меѓународниот поштенски сообраќај, на обезбедувањето пристап на секој корисник до универзална пошенска услуга на територијата на Република Македонија, на воведувањето на конкуренција во вршењето на поштенските услуги, меѓусебните односи на корисниците и давателите на поштенските услуги, на издавањето на поштенски марки и поштенски вредносници како и други прашања во врска


со поштенските услуги. Според член 9 од овој Закон, во рамките на универзалната поштенска услуга, единствено Основниот поштенски оператор (ЈП Македонски пошти) врши резервирани поштенски услуги кои опфаќаат прием, сортирање, пренос и достава на поштенски пратки, вклучувајќи ја и директната пошта, како во домашниот така и во меѓународниот поштенски сообраќај, под услов овие пратки да тежат до 350 грама.
Вршењето на поштенските услуги и издавањето на поштенски марки и поштенските вредносници се работи од јавен интерес. Инспекцискиот надзор на одредбите од овој закон, прописите донесени враз основа на овој закон, извршувањето на договорите за концесија, како и лиценците издадени во согласност со овој закон врши Државниот инспекторат за транспорт преку инспектори за поштенски сообраќај.
Постоечки државни монополи - Покарактеристични постоечки државни монополи се: ЈП Македонски железници, ЈП Електростопанство на Македонија, ЈП Македонски шуми, ЈП Водостопанство, ЈП за одржување на патишта - Македонија пат и ЈП за Аеродромски услуги „Македонија“.
Реформски проекти – Во тек е подготовка нов Закон за јавни претпријатија, како и трансформација/реструктурирање на постојните монополи од кои, според своето значење, би се издвоиле - АД ЕСМ (види поопширно 14_I и 14_II_B) и ЈП Македонски железници (види поопширно 9_II_B_1). Основната цел на овие процеси е одвојување на конкурентните делови од т.н. природен монопол, со што ќе се придонесе кон зголемување на ефикасноста во извршувањето на дејностите.
Како резултат на засилените рефорски активности, во 2004 година започна процесот на институционално преструктуирање на водостопанскиот сектор, кој претставуваше генератор на континуирани загуби предизвикани од повеќегодишното лошо управување. Поради тоа, ликвидирани се 8 водостопански претпријатија од три региони (Тиквеш, Брегалница и Полог) и формирани се нови водостопанства, меѓутоа со изменета улога во насока на зајакнување пред се на одговорноста на самите земјоделци организирани во водни заедници во процесот на управување и одржување со системите за наводнување. Активностите на ова поле ќе продолжат и во текот на 2005 година, проширувајќи се притоа на целата територија на Република Македонија што ќе значи опфат на преостанатите дваесетина водостопански претпријатија и нивно целосно преструктуирање. Реформите во овој дел ќе бидат помогнати со Проектот за рехабилитација и преструктуирање на наводнувањето финансиран со заем од Светската банка и неповратни средства од Владата на Кралството Холандија.
Слични процеси се антиципирани и кај локалните јавни претпријатија (измена на законската регулатива во тек) каде ќе се врши одвојување оние дејности кои по својата природа се конкурентни (комунална хигиена, транспорт, стопанисување со пазари итн.), при што истите ќе се изложат на конкуренција и партиципација на приватниот сектор.
17. Реструктурирање на претпријатијата: Колку државни или поранешни државни претпријатија се реструктурирани досега? Колку претпријатија се во постапка на реструктурирање или се предвидува да бидат реструктурирани? Ве молиме да ги идентификувате останатите сектори и државни претпријатија каде постои потреба од реструктурирање (види поглавје 15 – Индустриска политика). Ве молиме да наведете информации за вкупната годишна добивка/загуба на државните претпријатија од 1996 до 2003 година.
Колку државни или поранешни државни претпријатија се реструктурирани досега? Колку претпријатија се во постапка на реструктурирање или се предвидува да бидат реструктурирани?
Преструктуирањето на претпријатијата во државна сопственост го спроведуваат Агенцијата на Република Македонија за приватизација и Министерството за економија.


Преку Агенцијата за приватизација приватизирани/преструктуирани се најголем број на претпријатија:
додека во постапка на приватизација/преструктуирање се следните претпријатија:
На почетокот на приватизацијата во Република Македонија се водеше интензивна дебата за тоа дали е потребно преструктуирање на претпријатијата и ако е тоа потребно дали тоа треба да се спроведува пред или по приватизацијата. На самиот старт, се сметаше дека е подобро да се побрза со приватизацијата и претпријатијата да се продадат такви какви што се, затоа што преструктуирањето е скапо и затоа што правецот на преструктуирањето е најдобро да се остави да го одреди новиот сопственик. Меѓутоа, набргу се осозна дека некои од друштвата нема да можат да се приватизираат доколку претходно не се преструктуираат. Тоа првенствено се однесува на големите претпријатија што работат со загуби. Идејата беше да се направи напор во пред-приватизационата фаза, со цел да се олесни пост- приватизационото прилагодување. Во тие размислувања се создаде првата програма за преструктуирање и првиот Закон за преструктуирање од 1995 година (веќе не е на сила). За одбележување е дека во спроведувањето на програмите за преструктуирање, владата беше интензивно поддржувана од Светската Банка.
Законот за преструктуирање на претпријатијата што во своето работење искажуваат загуби од 1995 година се однесуваше на 25 претпријатија, кои ги генерираа најголемите загуби во земјата. Тие произведуваа 13% од бруто домашниот производ, но генерираа и 80% од загубите во секторот на претпријатијата. Тие беа должници на 60% од лошите долгови во банкарскиот систем и вработуваа 55 илјада лица. Меѓу нив се наоѓаа и Електростопанство на Македонија и ЈП Македонски железници.
Некои од основните одредби на Законот за преструктуирање опфаќаа:
-изолирање на овие претпријатија од банкарскиот систем;
-конверзија на нивните долгови кон државата и банките во капитал;
-намалување на нивните трошоци, а првенствено намалување на бројот на вработените со добивање определена помош од државата за отпремнини;
-поттикнување на нивното брзо приватизирање – целосно или на некои нивни делови, а доколку некој од тие делови не може да се приватизира – тогаш да се изврши што е можна побрза ликвидација.


Како резултат на таа активност, од 25-те претпријатија се формираа околу 160 помали претпријатија, од кои повеќето беа приватизирани, 10-тина беа ликвидирани веќе во првите 2- 3 години од спроведувањето на Законот, а некои не успеаја да се преструктуираат и станаа предмет на подоцнешните пргорами за преструктуирање.
Во 2000 година се отпочна со вториот бран на реструктуирањето на таканаречените претпријатија-загубари кои беа опфатени со посебен Акционан План на Владата на Република Македонија., Тој план се одвива во рамки на процесот на приватизација/продажба или стечај/ликвидација - процеси утврдени ФЕСАЛ 2 аранжманот, со кој Владата се обврза до крајот на 2003 да го реши/преструктуира секторот на најголемите државни претпријатија загубари. Дел од претпријатијата беа продадени на стратешки инвеститори, а дел беа ликвидирани во рамки на стечајни постапки и нивниот имот се продаде или сеуште се продава по пат на меѓународни тендери. Овој процес се врши согласно Законот за стечај (“Службен весник на РМ“ бр. 55/97, 53/00, 37/02 и 17/04), со донесување на одлуки од страна на доверителите (најголем доверител кај овие претпријатија најчесто е државата). Во меѓувреме, согласно постојните законски прописи, Агенцијата на Република Македонија за приватизација, иако сопственик на акции, не може да управува и одлучува за капиталот во овие претпријатија додека трае стечајната/ликвидационата постапка.
Како составен дел од обврските кон споменатиот аранжман,, Владата селектираше 40 претпријатија најголеми загубари, кои вработуваа 10,4% од вкупниот број на вработени во секторот претпријатија и генерираа вкупни загуби во износ од УСД 95 милиони во 1999 година, односно околу 4,5% од БДП.
За исполнување на ФЕСАЛ условите, односно ослободување на трите финансиски транши од страна на Банката, Владата беше обврзана до крајот на 2003 да реши 30 претпријатија од секторот индустрија од номинираните 40, со нивна приватизација/продажба или ликвидација .
Во ноември 2000 Владата ги исполни условите за повлекување на првата транша од аранжманот со продажба на претпријатието ФЕНИ на странски инвеститор.
Во средината на 2003 година Република Македонија ја повлече и втората транша од ФЕСАЛ 2 со решавањето на уште 5 претпријатија загубари (Југохром, Порцеланка, Злетово Батерии, Готекс и Годел).
До крајот на 2003 Владата ги реши и останатите 25 претпријатија исполнувајки го условот за третата транша. Втората транша беше целосно ослободена на крајот од јули 2003 година, а третата транша беше целосно ослободена на 06.01.2004 година.
Стратегијата што беше применета за да се спроведе преструктуирањето на претпријатијата загубари ги опфати следниве активности:
-Независна економска и финансиска анализа (cost-benefit анализа) за определување на најпогодната опција за тоа дали претпријатието треба да се приватизира или ликвидира;
-Детална процедура за објавување на меѓународни тендери, според најдобри меѓународни практики, со максимална транспарентност при барањето, идентификацијата и квалификацијата на стратешкиот инвеститор;
-Продажба на акциите/уделите на претпријатијата загубари со меѓународен тендер и максимално транспарентна процедура;
-Продажба на имотот на ликвидираните претпријатија, врз основа на стечај – без поставување на било какви услови за купувачот, освен плаќањето на купопродажната цена според договорените услови;
-Дополнително ангажирање на независен надворешен консултант кој ќе им помага на стечајните управници на претпријатијата, со цел обезбедување на транспарентна продажба на средствата;


-Воспоставување на Координативно тело на државни доверители за заедничко и координирано настапување на судските стечајни рочишта, со цел преземање на контрола врз стечајната постапка, базирана на мнозинството на побарувања на државата од претпријатијата загубари, користејки ја позицијата на доминантен доверител со одлучувачко гласачко право во Одборот на доверители;
-Директна и индиректна владина поддршка на социјално/политичките сензитивни претпријатија;
-Преструктуирање на државните побарувања во претпријатијата загубари.
Покрај преструктуирањето на претпријатијата загубари во последниве години се почна и со преструктуирање на некои други претпријатија како пред-приватизациона активност. Во таа смисла, посебно внимание заслужува реструктуирањето на земјоделските претпријатија. На почетокот на приватизацијата, земјоделските претпријатија беа изземени од процесот, со цел тие поединечно да се опфатат со посебен закон. Тоа се случи во 1996 година, со Законот за трансформација на претпријатијата и задругите со општествен капитал кои стопанисуваат со земјоделско земјиште (“Службен весник на РМ“ бр. 38/93, 48/93, 21/98, 25/99, 39/99, 81/99, 49/00, 6/02, 31/03 и 38/04). За сложените земјоделски комбинати, како и за претпријатијата кои располагаа со големо земјиште беше неопходно тие да се преструктуираат пред приватизациајата, односно да се продаваат одделно, според одделните дејности кои ги спроведуваат. Логиката заради која се инсистираше на ваквиот вид приватизација и преструктуирање лежеше во потребата за зголемување на ефикасноста и конкурентноста (заради подобрата специјализација) при продажбата на деловни единици со едноставни, а не комплексни основни дејности. Покрај ова, 15% од земјиштето што земјоделските комбинати го имаа на располагање беше одземено и дадено на слободна продажба на приватните фармери. Цел на оваа мерка беше да се охрабри пазарот на земјиште во Република Македонија.
Сектори каде е неопходно реструктурирање - Владата на Република Македонија идентификуваше потреба од преструктуирање на ЕСМ, ЈП Македонски Железници, ЈП Македонски Пошти, ЈП Македонска Радио Телевизија, Јавно претпријатие за аеродромски услуги, ЈП за Стопанисување со стамбен и деловен простор, ЈП Македонски Шуми и ЈП Водостопанство Македонија. Програмите за преструктуирање на поголемиот дел од овие претпријатија се во процес на изготвување. Реструктурирањето на ЕСМ (види повеќе во 14_II_B) и ЈП Македонски железници е веќе во тек (види повеќе во 9_II_B_1).
Вкупната (агрегатна) годишна добивка/загуба на претпријатијата кои не се во приватна сопственост, според годишните сметки е прикажана во следната табела.
Извор: Централен регистар на Република Македонија


18. Ве молиме да ги опишете основните карактеристики за влез на пазарот на подрачјето на трговските друштва (регистар на деловните субјекти, постапки за давање на дозволи, број на посебни управни постапки, просечен временски период потребен за основање на трговско друштво) како и основните карактеристики за излез од пазарот (стечајна постапка)? (види исто така Поглавје 15 – Индустриска политика и Поглавје 16 – Мали и средни претпријатија)
Со Законот за трговските друштва (ЗТД), донесен на 30.04.2004 година (“Службен весник на РМ“ бр. 28/04), (види 05_Прилог_01), воведен е нов пристап при регистрацијата на трговските друштва со поедноставување на одредбите за упис во трговскиот регистар (до септември 2005), како и со воведување на едношалтерски систем за регистрација во РМ.
Исто така, предвидено е воведување на единствен трговски регистар на Република Македонија (почнувајќи од 01.03.2005) кој, покрај писмена, ќе се води и во електронска форма (почнувајќи од 01.07.2005). Притоа, трговскиот регистар во електронска форма ќе биде дел од централната информативна база на Централниот регистар.
Постапка за упис8 во трговскиот регистар е уредена со ЗТД, членови 82-109. Надлежни судови за вршење на упис на трговските друштва се Основниот Суд Скопје 1 во Скопје, Основниот Суд Битола во Битола и Основниот Суд Штип во Штип. Постапката за упис во трговскиот регистар е итна и таа се спроведува според правилата на вонпроцесната постапка.
Постапка за регистрација на трговско друштво (влез на пазарот, со временска рамка од постојната пракса):
1.Поднесување на регистрациони документи до надлежниот суд:
-изјава/ договор на оснивачот/оснивачите заверени кај нотар;
-овластување на менаџер на фирмата;
-проценка на вредноста на оснивачкиот капитал (доколку го има), или уплата на оснивачкиот влог на приватна привремена жиро-сметка на основачот во банката (минимум 5000 Евра);
-донесување на судско решение за упис;
-објавување на друштвото во Службен весник.
Доколку сите документи се правилно пополнети, судското решение за упис може да се добие за 8 дена.
2.Добивање на единствен матичен број на субјектот во Државниот Завод за Статистика (Евиденцијата на правни субјекти).
Во Државниот завод за статистика се издаваат следните решенија:
-Решение за распределување на деловниот субјект по претежна дејност,
-Решение за извршени промени кај деловните субјекти
-Решение за бришење од Евиденцијата на деловните субјекти.
Просечно време за запишување на основање на трговско друштво во Евиденцијата на правни субјекти што се води во ДЗС изнесува 5 часа.
3.Регистрација на фирмата во Управата за јавни приходи, за добивање Единствен даночен број.
8 Постапката које опишана е утврдена со ЗТД, а за нејзина целосна имплементација, неопходно е донесувањето на неколку подзаконски акти, како и интервенција, во смисла на измена на одредени закони и подзаконски акти од облaста на даноците и регистрацијата. На таа задача во моментов работи интерминистерска експертска група


−Просечното време за добивање на Единствен даночен број е три до пет дена .
4.(Опционално) Добивање на Единствен царински број од Царинската управа, доколу фирмата се занимава со надворешна трговија.
−Просечното време за добивање на царински број е еден ден.
5.Отварање сметка во деловна банка.
−Просечното време потребно за отворање на сметка во деловна банка изнесува 2 дена.
6.(Опционално) Обезбедување на работни визи/визи за престој, доколку дел од оснивачите, менаџерите или работниците се странски државјани.
7.Пријавување/регистрирање на вработените во регистарот на Агенцијата за вработување, како и во Фондот за Здравство и Пензискиот Фонд.
- Просечно време потребно за оваа активност изнесува 1 – 2 дена.
8.(Опционално) Обезбедување посебни дозволи (пр. дозвола за техничките услови, хигиенско-санитарна како и дозвола за заштита при работа, и сл.) од надлежните институции.
Ликвидација на друштво - Ако не се отвори стечајна постапка над друштвото, по донесувањето на одлуката за престанување на друштвото се спроведува ликвидација.
Ако од одредбите на овој закон или од целта на ликвидацијата не произлегува нешто друго, до завршувањето на ликвидацијата се применуваат одредбите од овој закон што важат за друштвата коишто не престанале.
Регулирањето на стечајот во Република Македонија се врши согласно Законот за стечај (“Службен весник на РМ“ бр. 55/97, 53/00, 37/02 и 17/04). Во најновите измени на законот за стечај се содржани одредби за забрзување и поголема ефикасност и квалитетот на стечаите (види поопширно II_VI_B_8).
Затварањето на претпријатијата кои неможат да се одржат може да се спроведе со покренување на стечај согласно одредбите на Законот за стечај, заради неспособност за плаќање и презадолженост.
Заклучно со 30.09.2004 година, од Евиденцијата на правни субјекти избришани се 1.087 трговски друштва, во стечај се наоѓаат 189 трговски друштва, додека во ликвидација се 82 трговски друштва.
19. Државна помош: Каков е развојот на државните субвенции и гаранции? Според кои економски критериуми се доделува државната помош? Дали постојат среднорочни цели за постепено намалување на државните интервенции на пазарот (види исто така Поглавје 6 – Конкуренција)
Република Македонија не користи субвенции, вклучувајќи ги тука и извозните субвенции, кои спаѓаат во дефиницијата за забранети субвенции во рамките на значењето на членот 3 од Спогодбата за субвенции и компензаторни мерки.


Државната помош во Република Македонија се доделува во согласност со Законот за државна помош (“Службен весник на РМ“ бр. 24/03 ) и следните уредби: Уредба за начинот и постапката за поднесување на извештај до Комисијата за државна помош и за оценување на државната помош, Уредба за утврдување на условите и постапката за доделување на помош за спас и реконструкција на претпријатија со потешкотии и Уредба за утврдување на условите и постапката за доделување на регионална помош (“Службен весник на РМ“ бр. 81/03).
Во македонското законодавство имплементирани се членовите 87-89 од Договорот за основање на Европските заедници, Регулативата на Комисијата бр. 69/2001 и Регулативата на Советот на Европските заедници бр. 659/1999.
Целите (предметот) на споменатиот Закон се дефинирани на следниот начин:
-Секоја државна помош, без оглед дали истата е доделена според шемите за помош или како индивидуална помош, со која се нарушува или се заканува да се наруши конкуренцијата преку фаворизирање на одредени претпријатија или одредени производи е во спротивност со одредбите од овој Закон се додека истата може да влијае врз трговијата меѓу Република Македонија и Европската заедница (во натамошниот текст: Заедница).
-Помошта која ќе се додели спротивно на одредбите на овој закон ќе биде вратена.
-Помошта за извоз е инкомпатибилна со одредбите на овој закон.
Во таа смисла, утврдени се неколку вида на државна помош, кои се дефинираат и доделуваат според следните критериуми:
А. Компатибилна (член 4)
а) помошта од социјален карактер, доделена на индивидуални потрошувачи, доколку при тоа не се прави дискриминација поврзана врз потеклото на стоката.
б) помошта со која се надоместува штетата предизвикана од природни катастрофи или други исклучителни настани, вклучувајќи ги и воените дејствија.
в) помошта која се доделува, освен во секторите за транспорт, земјоделство и водостопанство, а која не е поврзана со извозни активности и услови за употреба на домашни производи пред стоките увезени од Заедницата, доколку износот на de minimis помошта примен од примателот на помошта не надминува износ од 100.000 € за период од три години, без оглед на обликот на помошта или целите кои се настојува да се постигнат со неа.
Б. Помош која може да биде компатибилна (член 5)
а) регионалната помош за унапредување на економскиот развој на подрачја во Република Македонија, во кои животниот стандард е исклучително низок или каде што постои голема невработеност;
б) помошта наменета за отстранување на потешкотиите во домашното стопанство или за унапредување на изведување на проекти од значаен економски интерес за Република Македонија;
в) помошта за унапредување на развојот на определени стопански дејности или стопански гранки на Република Македонија, доколку со тоа не се предизвикува сериозно нарушување на обврските согласно со членот 1 од овој закон;
г) помошта, наменета за унапредување на културата и заштитата на културното наследство, кога таа не влијае на трговските услови и конкуренцијата на пазарот.
В. Регионална помош (член 6)
а) Помошта за регионален развој може да биде доделена во облик на субвенции, заеми по поволни услови, државни гаранции или даночни олесненија.


б) Интензитетот на помошта може да биде до 50% од износот на инвестицијата или од износот на платата на вработените на новоотворените работни места за период од две години.
в) Инвестициите и новотворените работни места мораат да бидат одржани најмалку пет години.
г) Условите и постапката за доделување на регионалната помош ќе ги пропише Владата на Република Македонија.
д) Максималната граница на помошта од ставот (2) на овој член е предмет на ревизија четири години од денот на влегувањето во сила на Времената спогодба за трговија и трговски прашања меѓу Република Македонија и Европските заедници.
Г. Помош за мали и средни претпријатија (член 7)
а) Помошта чија цел е унапредување на активностите на малите и средни претпријатија преку поддршка на инвестициите во ликвидна и неликвидна актива се до 30% од износот на поволните инвестиции или од износот на платата за период од две години може да биде компатибилна, при што ќе се обезбеди вкупниот интензитет на помошта да не надминува 75% од инвестиционите трошоци.
б) Помошта чија цел е давање на советодавни услуги на малите и средни претпријатија, која не е континуирана активност, и помошта со која се дава поддршка на првото учество на претпријатието на саеми и изложби може да биде компатибилна се до 50% од трошоците за учество.
Д. Помош за спас и реконструкција (член 8)
а) Помошта за спас во нужен износ може да биде компатибилна во облик на државен заем или државна гаранција по пазарните цени за период од шест месеци како правило, за кој период е подготвен планот за реконструкција.
б) Помошта за реконструкција може да биде компатибилна доколку истата се заснова на планот за реконструкција во кој се содржани мерки за реконструкција кои ќе гарантираат долгорочна способност на претпријатието, и кои ќе бидат одобрени согласно одредбите на овој закон.
в) Условите и постапката за доделување на помошта за спас и реконструкција ќе ги пропише Владата на Република Македонија.
Со пристапување во Светската трговска организација на 4.04.2003 година, Република Македонија се обврза дека нема да ги задржи, а од денот на пристапувањето нема да воведува субвенции кои спаѓаат во дефиницијата на забранети субвенции во рамките на значењето на членот 3 од Спогодбата за субвенции и компензаторни мерки и поради тоа од страна на Република Македонија не е побаран транзициски период за укинување на таквите мерки. Секоја идна програма за субвенции ќе биде администрирана во согласност со Спогодбата за субвенции и компензаторни мерки и до Комитетот за субвенции и компензаторни мерки, согласно членот 25 од Спогодбата, ќе поднесува информации за програмите за кои треба да се поднесе известување. (Закон за ратификација на Протоколот за пристапување на Република Македонија кон Светската трговска организација (“Службен весник на РМ“ бр.7/2003 година).
Во развојните документи на Република Македонија на среден и долг рок една од основните цели е постепеното намалување на државната интервенција на пазарот и создавање на услови за поуспешно функционирање на пазарната економија. При ова се предвидува улогата на државата да се изразува во пропишување на општи правила за пазарно однесување и во ефикасна контрола над спроведувањето на пропишаните правила на одесување на деловните субјекти и другите чинители.


Оваа улога на државата се остварува со водење на конзистентна макроекономска политика и со корекции на трајните деформации на пазарот согласно мерките и критериумите кои се применуваат во развиените пазарно ориентирани економии. За реализацијата на овие определби се предвидува се понагласено место да имаат економски (монетарни, кредитни, фискални, платнобиланси и слично) мерки на макроекономската и на развојната политика, додека административни мерки (забрани, дозволи, контигенти, поттикнувања и слично) да се намалуваат и сведуваат во минимални рамки прифатени од Светската трговска организациија
ипрактикувани во развиените пазарни економии.
20.Ве молиме да ги наведете главните приоритети во областа на макроекономската политика и структураната/ микроекономската реформа?
Спроведувањето на економските реформи, чиј главен носител е Владата на Република Македонија, е насочено кон остварување на клучните макроекономски цели:
1.подигнување на среднорочната стапка на економски раст, пред се преку интензивирање на структурните реформи;
2.намалување на стапката на невработеност, а во таа насока и намалување на сиромаштијата; и
3.подобрување на бизнис климата и создавање на услови за што побрзо интегрирање на Република Македонија кон ЕУ.
(1)Забрзувањето на економскиот развој и процесот на интеграција кон ЕУ, ги надополнува заложбите на Владата на РМ за интезивирање на структурните реформи како дел од макроекономската политика на земјата на среден рок.
Структурните реформи се насочени кон реалниот сектор, деловното опкружување, судството, пазарот на работна сила, јавниот сектор, водостопанството, пензискиот систем, копрпоративното управување, трансформацијата и преструктурирањето на одредени претпријатија во државна сопственост, банкарскиот сектор.
Реален сектор - Во текот на изминатата година, интензивирањето на структурните реформи иницираше успешно завршување на процесот на приватизација на претпријатијата загубари во кои државата беше значителен, или доминантен доверител, а кои беа опфатени со ФЕСАЛ 2 аранжманот што практично претставуваше заокружување на процесот на приватизација. Оттука, во 2005 година се очекува производно ефектуирање на овие претпријатија, а со тоа и позитивни ефекти врз целокупната економија.
Реформа во деловното опкружување и подобрување на бизнис климата во земјата - Подобрувањето на бизнис климата претставува еден од основните приоритети на владината политика во 2005 година, и опфаќа:
-Реформи во судскиот систем - види поопширно I_D;
-Реформи на пазарот на работна сила – види поопширно во Поглавје 13 – Социјална политика и вработување;
-Реформи во пензискиот систем – види поопширно II_VI_E_4;
-Подобрување на деловната регулатива и корпоративното управување и управувањето во финансискиот сектор
-Реформи во јавниот сектор и водостопанство - види поопширно II_V_15, II_V_16 и II_V_17;
-Приватизација на градежно земјиште во државна сопственост - во 2005 година ќе се интензивираат приватизационите процеси во оваа област, односно приватизација и други форми на трансформација на градежното земјиште во државна сопственост.
Развој на банкарскиот сектор - Основен предуслов за мобилизација и ефикасна алокација на финансиските ресурси, за зголемување на штедењето и инвестициите, како и за создавање на оптимална структура на каматните стапки, секако претставува здравиот и конкурентен банкарски систем. Согласно ова, во 2005 година се предвидени измени на Законот за банки со кои ќе се изврши: а/ прецизирање и дорегулирање на постапката и мерките кон банките кои имаат проблеми во работењето; б/ воспоставување правен основ за регулирање и управување со пазарниот ризик; в/ ослободување на банките од лимитите за вложување во финансиски институции; г/ зголемување на висината на основачкиот капитал потребен за основање на банка на 5 милиони Евра; и д/ редефинирање на финансиските активности кои можат да ги извршуваат банките. Покрај ова, измените на Законот за банки ќе придонесат и за натамошно уредување на статусот на досегашните штедилници, кои ќе се трансформираат во штедни банки.
Од останатите активности, во 2005 година ќе се изврши и анализа за потребата од донесување на регулатива за небанкарски институции, со посебен акцент на услугите кои би биле предмет на регулирање, пред се факторингот, кредитирањето и паричните картички.
Во услови на интевизирање на економската активност, преточена во пораст на индустриското производство до 6-7%, се очекува и реален пораст на БДП од 3,8%. Согласно проекциите, овие макроекономски политики ќе водат кон постигнување на одржлив економски развој, ценовна стабилност изразена преку ниска просечна стапка на инфлација на годишно ниво од околу 0,6% до 1,5%, низок буџетски дефицит на централната влада на ниво од 1% од БДП, намалување на дефицитот на Консолидираниот буџет кој е проектиран до 2%, и континуирано намалување на дефицитот на тековната сметка на платниот биланс на ниво под 5,5 %.
(2) Во овие рамки, политиката на вработување, како еден од главните столбови на макроекономската политика, ќе биде насочена кон воспоставување на механизми за итно запирање на порастот на невработеноста и обновување на нарушените функции на пазарот на работна сила. Основни елементи на политиката за вработување ќе бидат активните мерки за поттикнување на инвестициите и вработеноста, реформите на пазарот на работна сила и создавањето на клима на поголема флексибилност и конкурентност.
Воедно, ќе продолжат активностите за хармонизација и усогласување на работното законодавство со законодавството на ЕУ во функција на имплементација на Спогодбата за стабилизација и асоцијација на Република Македонија како услов за прием во ЕУ. Платформа за ревидирање и надградување на постојното трудово законодавство ќе претставува трипартитниот дијалог помеѓу претставниците на Синдикатот, Стопанските комори и Владата на РМ. Владата, покрај социјалниот договор склучен со ССМ, соодветен договор ќе им понуди и на работодавците, без чија активна партиципација, согласност и поддршка, нема да биде можно остварувањето на политиката на вработување, а особено потребната поголема флексибилност пазарот на работна сила.
(3) Клучна улога во процесот на интеграција на Република Македонија во ЕУ секако ќе има и интензивирањето на структурните и институционалните реформи, како и создавањето на поволно деловно опкружување, кое ќе овозможи поголем број на директни странски инвестиции и експанзија на приватниот сектор како главен двигател на развојот. Постигнувањето на овие цели ќе се оствари преку различни видови мерки и конкретни политики:
-Интензивна и динамична меѓународна економска соработка како јадро на идниот извозно-ориентиран економски развоен концепт – Република Македонија ќе продолжи со хармонизацијата на трговските прописи со стандардите на ЕУ, како и со натамошна либерализација на надворешната трговија под покровителство на СТО. Со цел успешно да се натпреварува на меѓународната сцена, развојниот концепт на Република Македонија ќе се темели на подобрување на конкурентната способност на деловниот сектор. Оттука, основни среднорочни и долгорочни цели на надворешно-трговската политика на Република Македонија се: зголемување на учеството на извозот во структурата на БДП, подобрување на состојбата на платниот биланс, стимулирање на приливот на странски директни инвестиции, зајакнување на регионалната економска соработка, зајакнување на постојните и создавање нови конкурентни предности засновани врз технолошка модернизација на економијата и унапредување на квалитетот на образованието, вештините за раководење и организација.
-Натамошна ценовна либерализација, паралелно со заштитата на конкуренцијата - Основна цел на политиката на цени (ценовната либерализација) и заштитата на конкуренцијата претставува создавањето услови за правилна и ефикасна алокација на ресурсите. Владата се обврза да воспостави транспарентни регулаторни и институционални механизми со кои ќе обезбеди отворена и фер конкуренција, вклучувајќи го и секторот на јавните услуги. За ефикасно спроведување на политиката за заштита на пазарната конкуренција неопходно е постоење на ефикасен правен систем и адекватна институционална инфраструктура. Во оваа сфера, во тек е усогласувањето на националното со законодавството на ЕУ.
-Целосно операционализирање на регулаторната рамка за поддршка на пазарната економија - Приватниот сектор во Република Македонија честопати се соочува со многу пречки, пред се поради одредени недостатоци на законската и регулаторната рамка. Ова, од своја страна бара подобрувања во областа на сметководствените стандарди и нивната примена, дефинирањето на даночната основа, процедурите за регистрирање на претпријатијата, како и развој на регулативата за обезбедување на побарувањата.
-Унапредување на човечкиот капитал - Развојот на човечкиот капитал во Република Македонија има за цел. зголемување на неговиот квалитет и вработеноста. Недостигот на раководни вештини, исто така е еден од главните проблеми кој го спречува побрзото реструктуирање на бизнис секторот. Во делот на политиката за унапредување на човечките ресурси и пазарот на работна сила, приоритетни цели се поттикнување на отворањето нови работни места, поттикнување на постојаното инвестирање во човечки капитал преку обезбедување соодветна мрежа за јавно и приватно образование, отстранување на преостанатата институционална нефлексибилност на пазарот на работна сила и социјалната заштита, пораст на мобилноста на работната сила и намалување на вработувањето во неформалниот сектор.
-Продолжување на реформите во деловниот сектор (секторот на претпријатија) – Политиките во ова поле ќе бидат фокусирани на структурните промени и подобрувањето на конкурентноста на претпријатијата и ќе бидат тесно поврзана со политиката на технолошкиот развој, стимулирањето на претприемништвото и создавањето нови претпријатија. Подобрувањето на климата за инвестирање ќе остане и натаму основната грижа на Владата, но ќе се промовира и клима на поттикнување на претпријатијата за нивно структурно приспособување кон променливите услови на конкуренцијата и подобрување на нивниот настап на пазарот.
-Реформа на системот на јавни финансии – Реформите во оваа сфера се однесуваат пред се на апроксимација на даночните и царинските регулативи и процедури со ЕУ стандардите, фискална децентрализација, подобрување на финансиската одржливост преку отчетност и транспарентност како основа на буџетските и даночните реформи, натамошно унапредување на трезорскиот систем, реформа во јавната администрација,и подобрување на системот на јавни набавки.
-Продолжување на реформите во финансискиот сектор - насочени кон натамошно зацврстување на стабилноста на финансискиот систем, зајакнување на конкуренцијата во секторот и подобрување на регулативата и надзорот над финансиските институции. Во исто време, реформите во банкарскиот систем ќе се одвиваат преку натамошно зајакнување на стабилноста и сигурноста на банкарскиот систем и приближување кон меѓународните Базелски стандарди и директивите на ЕУ.
-Унапредување на инфраструктурата и институционалните аранжмани за јавните комунални услуги - Мерките се концентрирани главно кон воспоставување комерцијална ориентираност и раководење со јавните претпријатија преку


комерцијализација и адекватна политика на цени засновани врз покривање на вкупните трошоци, законски измени и основање независни регулаторни тела и системи за следење и оценка на ефектот врз крајните корисници на услугите од страна на јавниот сектор, зголемување на пазарната конкуренција и натамошна либерализацијата на цените и пораст на инвестициите во транспортот, телекомуникациите и енергетиката од домашни и странски извори.
-Поттикнување и унапредување на локалниот економски развој - Главната насока во оваа област претставува обезбедувањето оддржлив развој на општините (единиците на локална самоуправа). Во однос на територијалната организација и градењето локална самоуправа, редефинирана е територијалната организација со создавање помал број единици, корегирани се постојните недостатоци во функционирањето на општините и создадени се услови за зголемување на нивниот капацитет за креирање одржлив локален економски развој преку сопствени приходи. Со новите законски решенија, се формираат општини кои ќе бидат способни да ги извршуваат своите функции, кои ќе бидат способни да подготвуваат и да реализираат планови за локален економски развој и кои ќе бидат способни да дејствуваат како партнери во европските структурни фондови во прекуграничната регионална соработка.
-Заштита на животната средина - Главните цели на Македонија во областа на заштита на животната средина опфаќаат: остварување на еколошки оддржлив економски развој, пораст на конкурентноста и интегративен приод кон еколошките проблеми, постепено хармонизирање на домашното законодавство во оваа област со законодавството на ЕУ за животна средина и активно учество во меѓународните напори за решавање на глобалното загадување и деградирање на животната средина, заштита на биолошката разновидност и живеалиштата, активно вклучување во меѓународните системи за заштита на животната средина и одржливо управување со природните ресурси и нивна заштита.
Иво 2005 година, Макроекономската политика продолжува да биде насочена кон:
-одржувањето на макроекономска стабилност
-стабилизацијата на буџетскиот дефицит на одржливо ниво (во рамките на критериумите од Мастрихт) и
-креирањето на поволно опкружување за намалување на каматните стапки, во функција на поттикнување на инвестиционен циклус
За таа цел, предвидена е внимателна координација на монетарната, фискалната и политиката на доход, насочена кон постигнување фискална и екстерна одржливост, при одржување ниско ниво на инфлација. Монетарната политика и натаму ќе придонесува за одржување на макроекономската стабилност преку остварување на крајната цел - ценовна стабилност. Од аспект на политиката на девизен курс, во ориентацијата за интегрирање во Европската унија Република Македонија ќе го следи правецот на прифаќање на обврските за приклучување кон Европската монетарна унија.
Во наредниот период, Република Македонија ќе продолжи и со либерализацијата на капиталните текови, во согласност со временскиот распоред предвиден во ССА. Постепено ќе се воведуваат правилата на ЕУ за движење на капиталот во Република Македонија, а целосната либерализација на движењето на капиталот треба најдоцна да се очекува до моментот на пристапување кон ЕУ. Процесот на либерализација на капиталните трансакции во Република Македонија беше заокружен со стапувањето во сила на новиот Закон за девизно работење (“Службен весник на РМ“ бр. 34/01, 49/01 и 51/03) кога во целост се либерализираа директните инвестиции, со што странските инвеститори се изедначени со домашните т.е. им е даден национален третман. Истовремено, се изврши целосна либерализација на сите комерцијални и финансиски кредити (краткорочните, среднорочни и долгорочни).


21. Како се менувала секторската структура на стопанството во текот на времето (во смисла на додадена вредност на БДП и вработеноста)? Во кои сектори дошло до најдинамичен развој и/или создавање на работни места?
Анализирајќи ја секторската структура на стопанството на РМ за периодот 1997-2002 година следена според учеството на додадената вредност во БДП и вработените може да се забележи следната динамика:
-во набљудуваниот период најдинамичен развој се забележува во НКД секторот Сообраќај, складирање и врски од 6,1% во 1997 година до 9,3% во 2001 година, со намалување на учеството во 2002 година од 8,4%. Од аспект на учеството на вработените во овој сектор за истиот период се забележува иста тенденција на зголемување од 6,5% во 1997 година до 7,3% во 2001 година односно намалување на учеството во 2002 година од 6,7%;
-зголемување на учеството на вработените е забележано во НКД секторите: Снабдување со електрична енергија, гас и вода од 3,1% во 1997 година до 3,3% во 2002 година, Трговија на големо и трговија на мало, поправка на моторни возила, мотоцикли и предмети за лична употреба и за домаќинствата од 12,9% во 1997 година до 13,9% во 2002 година, Хотели и ресторани од 2,6% до 3% во 2002 година, Финансиско посредување од 1,1% во 1997 година до 1,4% во 2002 година, Активности во врска со недвижен имот, изнајмување и деловни активности од 2,2% во 1997 година до 2,6% во 2002 година и Јавна управа и одбрана, задолжителна социјална заштита од 6,6% во 1997 година до 7,2% во 2002 година. Карактеристично за овие сектори е тоа дека во следениот период и покрај тенденцијата на зголемување на учеството на бројот на вработени се забележува опаѓање на учеството на додадената вредност во БДП;
-и покрај тоа што НКД секторот Преработувачка индустрија во следениот период има најголемо учество на додадената вредност во БДП од година во година се забележува тенденција на намалување на учеството и тоа од 18,9% во 1997 година до 15.5% во 2002 година. Од аспект на учеството на вработените во овој сектор во периодот 1997- 2002 година видливи се осцилации односно до 2000 година се забележува тенденцијата на зголемување на учеството на вработените , а од 2001 година тенденција на постојано намалување.
22.Како се развивала големината на претпријатијата? Ве молиме да ги опишете главните пречки за пораст и создавање на работни места за локалните претпријатија? (види исто така Поглавје 16 – МСП)
Како резултат на економското и сопственичкото преструктуирање кое во најголем дел се спроведуваше преку процесот на приватизација на претпријатијата и отворање на нови претпријатија, македонската економија доживеа големи промени. Во прв ред, рапидно се зголеми бројот на претпријатијата, од кои најголем дел претставуваат новоотворени мали претпријатија. Како резултат на овој процес, доминантно учество во структурата на претпријатијата сега имаат малите компании. Доказ повеќе за ваквиот тренд е континуираното намалување на просечниот број на вработени во компаниите (овој број е намален од 215,8 просечно вработени во едно претпријатије во 1989 година, на 8,4 вработени во 1997 година и
6,8 во 2003 година).
Бројот на занаетчиите, регистрирани како физички лица изнесува 7.500 лица во 2003 година, што ја покажува високата застапеност на малите стопански субјекти во стопанската структура на Република Македонија
Дефинирањето на активни претпријатија во табеларните прегледи кои следат произлегува од банкарската практика (динамика на прилив/одлив на средства од банкарската сметка).
Извор:Централен регистер
Активни претпријатија – 2002 година
Активни претпријатија – 2003 година
Извор:Централен регистер
Спрема тоа, бројот на активни мали стопански субјекти постојано расте, но вкупната вработеност во стопанството се намалува. Растот на бројот на нови претпријатија не го следи и соодветна вработеност, што се должи на ликвидирање на голем број на претпријатија, особено неприватизирани и загубари.
Главните бариери за побрз развој на новите мали приватни стопански субјекти и за развој на претприемништвото се наоѓаат во неколку области:
-Отсуство на релативно лесен пристап до капиталот на компаниите-почетници и на МСП, особено поради строгите банкарски критериуми за доделување на средства, а особено висок износ на гаранции (1:2), а секако и високи камати. Не постојат кредитно- гарантни фондови во доволен број, (освен 2, финансирани од донатори и со мал обем на средства) особено на локално ниво, како и други инструменти (програми за формирање на нови претпријатија на млади и образовани, на жени потенцијални претприемачи, на претприемачи во руралните средини итн.)
-Сеуште недоволна институционална поддршка во функција на помош и поддршка на претприемачите во сите области на деловното работење, обезбедување совети, деловни информации, постојани обуки, помош при изво, за обезбедување на квалитет, за технолошка поддршка итн.
23.Опишете како во последниве години се развивала висината (во % од БДП), структурата (вид и квалитет на инвестициите, економски сектор) како и изворите (јавни или приватни) на создавање на бруто фиксниот капитал. Ве молиме да го наведете делот кој се однесува на после воената обнова и инвестиции во инфраструктурата вклучувајќи ги промените кои се однесуваат на патишта, железници и телефонски линии. Ве молиме да дадете посебен осврт на расходите за истражување и развој во овој контекст. Ве молиме да дадете синтетизирана проценка за квалитетот на главната инфраструктура (транспорт, телекомуникации, енегрија), со назначување на областите каде инвестиционите потреби имаат поголемо значење.
Податоците за висината на инвестициите (како % од БДП) и структурата (вид и квалитет на инвестиции) и изворите на инвестиции (јавни и приватни) се дадени во табела 4 - БДП според категориите на трошење (оддел И, Прашање 1 од ова Поглавје).
Податоците за инвестициите според намената на инвестициите дадени се во следнава табела:
Gross fixed capital formation by purpose of investment
Во милион денари-моментални цени
Извор: Државен завод за статистика
Податоците за инвестициите во инфраструктура (патишта и железници) се приложени во
9_III_A2_2.
Инвестициите во дејноста на телекомуникациите се презентирани во следнава табела:
Инвестиции во телекомуникациите
Во милион денари- моментални цени
Трошоците за истражување и развој се презентирани во следната табела:


Вкупни трошоци за истражување и развој по сектори и видови трошоци
Во милион денари-моментални цени
Извор: Државен завод за статистика
Приоритети - Владата на Република Македонија, имајќи ги во предвид значајните потреби во јавниот сектор и ограничените финансиски ресурси со кои располага, особено внимание дава на рационалното користење и планското насочување на средствата наменети за инвестиции во јавната инфраструктура. Владата на Република Македонија со среднорочната Програма за јавни инвестиции, како инструмент за планирање во континуитет, ги спроведува овие определби.
Во Програмата за јавни инвестиции се опфатени инвестициони проекти согласно приоритетните потреби во домените:
-енергетика
-транспортот
-водоснабдување
-наводнување
-животна средина
-здравство и образование
Временскиот опфат на Програмата е три години, при што првата година е секогаш буџетската (тековна) година, а во двете последователни години се вклучени оценетите, односно планираните потреби (трошоци).
Програмата се ревидира секоја година, со оглед дека остварените промени мораат да бидат евидентирани, како во реализираниот дел на јавните инвестиции, така и во планираните активности.


Актуелната Програма за јавни инвестиции е за периодот 2004 - 2006 година.
* Податоците се земени од Програмата за јавни инвестиции во Република Македонија 2004 – 2006 година, изготвена од страна на министерство за економија
Во моментот, во тек се активности за подготовка на Програмата за 2005-2007 година. Во Програмата, покрај средствата за капитални инвестиции од Буџетот на Република Македонија, во планирањето се влезени и средствата обезбедени од меѓународната заедница, Европската унија, билатералните донатори, како исредства обезбедени преку странски директни инвестиции, заеднички вложувања и концесии.
Со Програмата транспарентно се презентираат тековните состојби, со истовремено претставување на планираните идни активности.
24. Опишете ги преземените иницијативи за подобрување на деловното окружување, како и досега постигнатите резултати (види исто така Поглавје 16 – МСП)
Во изминативе неколку години беа реализирани повеќе значајни иницијативи за подобрување на деловното опкружување на МСП во Република Македонија. Повеќето од законите беа ревидирани и усвоени. Ваквите промени беа од големо значење бидејќи на тој начин македонското законодавство се доближува до она на ЕУ.
Така, во 2004 година се донесе нов Закон за трговски друштва (“Службен весник на РМ“ бр. 28/04) со кој се регулира вршењето на трговската дејност од страна на физичките и правните лица. Законот предвидува рамка со која значително се зголемува транспарентноста во поглед на објавувањето на податоците и документите кои се однесуваат на работењето и финансиската состојба на друштвата. Законот исто така предвидува зголемено ниво на заштита на малцинските акционери, како и заштита на интересите на доверителите и третите лица. Исто така, новиот закон за прв пат содржи дефиниција за микро претпријатие како и трговска дејност од мал обем.
Во текот на 2004 година е донесен и нов Закон за трговија (“Службен весник на РМ“ бр.16/04), со кој се регулира домашната и надворешната трговија. Законот е усогласен со одредбите и барањата кои произлегуваат од СТО и ЕУ и поставува правна рамка за промовирање и развој на модерни трговски активности. Со Законот се дефинираат начините на тргување и се воспоставуваат јасни и еднакви услови за вршење трговија. Законот овозможува децентрализација на трговските активности и нивниот надзор, определувајќи притоа зголемени надлежности за локалните власти. Во дополнение, Законот предвидува либерализација во поглед на издавањето дозволи за отпочнување со трговска дејност.
Законот за основање на Агенција за претприемништво “Службен весник на РМ“ бр. 60/03) беше донесен во 2003 година, определувајќи притоа дека основна задача на ново-основаната Агенција е реализација на Програмата на мерки и активности за поддршка на претприемништвото и создавање конкурентност на малото стопанство во Република
Македонија и Европската повелба за малите претпријатија. Агенцијата е надлежна за координација и развој на мрежа на институции за поддршка на развојот на претприемништвото и малото стопанство, како и за поддршка за примена на иновации и воведување современи технологии во малото стопанство. Агенцијата започна со работа во мај 2004 година.
Законот за лизинг од 2002 (“Службен весник на РМ“ бр. 4/02) и измените од 2003 (“Службен весник на РМ“ бр. 49/03 ) содржат многу погодности за претприемачите и малите и средните претпријатија и нудат можност за стекнување и обновување на срествата за производство под флексибилни услови, без користење на лични средства и без постоење на обезбедување.
Во 2004 година донесени се и Законот за вршење на занаетчиска дејност (“Службен весник на РМ“ бр.62/04), Законот за туристичка дејност (“Службен весник на РМ“ бр. 62/04) и Законот за угостителска дејност (“Службен весник на РМ“ бр.62/04 ) кои ги поставуваат основите, условите и начините на вршење на занаетчиската, туристичката и угостителската дејност.
Законот за заштита на потрошувачите од 2004 година (“Службен весник на РМ“ бр. 38/04) предвидува зголемена заштита за потрошувачите преку наметнување обврска за производителите за обезбедување на јасни и сеопфатни податоци и информации за производите и услугите, како и упатства за употреба. Законот содржи одредби за зајакнат надзор и следење на усогласеноста на производителите со стандардите содржани во законските одредби и притоа предвидува и стриктни одредби за поведување правни дејствија при прекршување и непочитување на правата на потрошувачите.
Во 2002 година беа донесени и Законот за стандардизација (“Службен весник на РМ“ бр. 54/02), Законот за акредитација (“Службен весник на РМ“ бр. 54/02), Законот за метрологија (“Службен весник на РМ“ бр. 55/02) и Законот за пропишување на техничките барања за производите и оцена на сообразноста (“Службен весник на РМ“ бр. 54/02). Овие закони имаат значајна улога за претпријатијата во Република Македонија и придонесуваат кон обезбедување на квалитетот и конкурентноста на македонските производи, постапки и услуги.
Покрај измените и донесувањето на легислативата за деловното опкружување, во РМ во изминатиов период се реализираа и други иницијативи.
Покрај другото, а со цел да се промовира претприемничкиот дух во Република Македонија од неодамна започнаа да се воведуваат најразлични мерки за да се привлечат страnските инвеститори. Така, странските државјани кои сакаат да регистрираат фирма или да инвестираат во Република Македонија, се ослободени од плаќање на данокот на добивка за првите три години, како и плаќање на данокот на додадена вредност за (физичките) нешта кои се приложуваат како оснивачки влог.
Овиe активнoсти се наведени и во извештајот на ФИАС/Проект на Светска банка во кој исто така се споменати превзменети иницијативи во Република Македонија за подобрување на деловното опкружување како и проценка на имплементацијата на реформите во државата. Во 2003 година, ФИАС изготви Студија за административни бариери за инвестиции. Наодите и препораките на овој извештај беа прифатени од страна на Владата и приватниот сектор. Во тој извештај беа утврдени пет приоритети што се разгледуваат паралелно од страна на сите институции, со цел создавање на попривлечна локација за инвестиции. Според таа студија, најитни реформи се потребни во полето на:
-Регистрација на трговските друштва;
-Работно законодавство (работни дозволи);
-Пристап до земјиште;
-Градежни дозволи;
-Царинска администрација.
Во тие рамки, во декември 2002 година, Владата формираше Управен Комитет како главно меѓуминистерско тело, со учество и на приватниот сектор. Во април 2003 година, МЕ одлучи да ја спои програмата на ФИАС со Акциониот план на инвестициската спогодба на Пактот за стабилност за јужна и источна Европа. Во авргуст 2003 година, Владата ја одобри, Програма за поттикнување на инвестиции во Република Македонија, (види II_Прилог_05), која беше изработена во соработка со УНДП во Македонија.
Програмата за поттикнување на инвестициите во РМ се фокусира на споменатите пет најитни приоритети, но идентификува и други приоритети кои бараат итна реализација, а тоа се:
-Намалување на корупцијата, митото и сивата економија (Државна комисија за спречување на корупцијата, 2003 година);
-Зголемување на транспарентноста и конзистентноста на државната администрација;
-Подобрување на комуникацијата со приватниот сектор;
-Подобрување на судскиот систем;
-Подобрување на банкарскиот систем;
-Подобрување на корпоративното управување;
-Намaлување на ригидноста на пазарот на трудот;
-Подобрување на Управата за јавни приходи;
-Подобрување на инспекциските служби;
-Подобрување на конкуренцијата.
Во рамките на оваа Програма, исто така се формираше и Времен тим за странски директни инвестиции-(СДИ), за да се потполни вакумот до основањето на Агенцијата за странски инвестиции на Република Македонија (АСИРМ).
Законот за основање Агенција за странски инвестиции (“Службен весник на РМ“ бр.37/04) е донесен во септември 2004 година го уредува основањето, организацијата и работењето на Агенцијата чија основна цел е обезбедување зголемен прилив на странски директни инвестиции со кои се поттикнува економскиот развој во Република Македонија. Основни надлежности на Агенцијата се развивање, ажурирање и имплементирање на стратегии за промоција на инвестиции за привлекување странски директни инвестиции, како и обезбедување на високо професионални услуги на инвеститорите во процесот на прединвестирање, инвестирање и реинвестирање.
Во средината на 2004 година отпочна со работа Еуро инфо кореспонден центар.
Во однос на иницијативите од областа на извозната промоција може да се каже дека се повеќе се обрнува внимание на остварување на следниве цели:
-Промовирање на македонските производи во земјата и странство, преку маркетинг и промотивни кампањи, учество на саеми и сл;
-Трансфер на искуствата од другите земји во Македонија (преку деловни средби, форуми итн);
-Отворање на "Македонски економски канцеларии во другите држави, во состав на амбасадите, со цел да се промовираат македонските производи и да се привлечат странски директни инвестиции.
-Иницијативата преку МЦА – Македонски активности за конкурентност
Владата на Република Македонија ја поддржува приментата на фискалните и финансиските погодности при привлекување на СДИ.
Иако постојните погодности се атрактивни, сепак Владата на РМ продолжува со активностите за подобрување на стопанскиот амбиент и приближување на деловната клима во Република


Македонија до онаа во ЕУ. Со тоа ќе се придонесе кон зголемување на конкурентноста на македонските производи надвор на државата, зголемување на извозот, доследна примена на стандардите за квалитет и намалување на невработеноста и сивата економија.
25. Трговија
a)Ве молиме да наведете информации за главните трговски партнери (како за увоз, така и извоз на стоки), како и за генералната структура на трговијата по сектори.
b)Како се развивала трговската интеграција со ЕУ во текот на времето? Кои се главните трговски партнери и производи од ЕУ? Колку главните извозни производи се концентрирани на (дел од) пазарите на ЕУ? Како се променила структурата на извозот? Дали постојат индикации за премин од работно-интензивни на технолошко-интензивни производи?
c)Како го објаснувате релативно нискиот пораст на извозот на стоките во последните години?
d)Колкав е делот на извозот и увозот деноминиран во евра; колкав во УСД; а колкав во други валути?
a)
Податоците за главните трговски партнери на Република Македонија се презентирани во следниве табели.




б)
Европската унија е традиционално најважен надворешно трговски партнер на Република Македонија чие учество во вкупната надворешно трговска размена со странство од 1996 - 2003 година, варира во опсег од 37,4 % до 47,8%. Притоа, учеството на извозот во земјите на ЕУ изнесува од 42,8% до 54,7%, а увозот од ЕУ од 38,2% до 44,9%.
Анализираните податоци упатуваат на заклучок дека учеството на ЕУ во вкупната размена на Република Македонија со странство во периодот од 1996 година до 2003 година е стабилен. Од земјите членки на Унијата најзначајни трговски партнери на Република Македонија се: Германија, Грција, Италија, Франција, Холандија и Велика Британија.
Во периодот од 1999 до 2003 година, надворешно трговската размена меѓу Република Македонија и ЕУ остварена е како што следи:
Извоз на Република Македонија во ЕУ (во 000 САД $)
Увоз од ЕУ во Република Македонија (во 000 УС долари)
Најзастапени производи во трговската размена меѓу Република Македонија и ЕУ, во периодот од 2000 до 2004 година се: стоки за производство на текстилни производи и текстилните производи, феро никел, феро силициум, цинк нелегиран, топло валани и плоснати валани производи од железо или нелегиран челик, електрични спроводници, заварени цевки, тутун суров и непреработен и вино, моторни возила, нафта и масла добиени од нафта, гас и друго.
Во структурата на увозот од ЕУ во Република Македонија најзначајни, односно најзастапени производи се: стоки за производство на текстилни производи и обувки, моторни возила, нафта и масла добиени од нафта, нафтени течни гасови, предаватели со вграден приемник и сл.


Во структурата на македонскиот извоз во ЕУ, традиционално најизвезувани се текстилните производи (со учество од 46,4%), потоа феро никел (3,7%), феро силициум (1,9%), цинк нелегиран (3,3%), топло валани и плоснати валани производи од железо или нелегиран челик, (15,1%), електрични спроводници (2,03%), заварени цевки (1,14%), тутун суров (2,8%), вино
(2,5%) и јагнешко месо (1,6%).
Република Македонија и ЕУ во април 2001 година, ја склучија Времената Спогодба за трговија и трговски прашања, со примена од 01.06.2001 година. Времената Спогодба е составен дел на Спогодбата за Стабилизација и Асоцијација на Република Македонија со ЕУ. Со тоа, Времената Спогодба овозможи целокупниот македонски извоз на индустриски и земјоделски производи (освен три: говедско месо, рибата и виното, во рамки на годишни квоти), се врши ослободен од царина и царински давачаки на пазарите на земјите членки на ЕУ. Всушност, безцаринскиот третман за македонските производи започна од 01.06.2001 година, од кога и почна примената на Времената Спогодба.
Целокупниот увоз на индустриски и земјоделски производи од ЕУ е регулиран во посебни анекси и протоколи за кои се применува намалена царина од основната царина, во транзиционен период од 10 години. Единствено производите од челик се со постепено намалување на царината во транзиционен период од 5 години. Ваквиот преференцијален третман за увоз на производите од ЕУ започна да се применува од 01.06.2002 година (шест месеци подоцна од македонскиот извоз), заклучно со 31.12.2010 година. Од 01.01.2011 година, целокупниот индустриски сектор и над 75% од земјоделскиот, ќе може без царина да се увезуваат од ЕУ на македонскиот пазар.
Од 01.04.2004 година, стапи на сила Спогодбата за Стабилизација и Асоцијација.
Процентуалниот раст на трговската размена со ЕУ, кој во 2001 е за 5,2% повисок од 2000 година, потоа за 2% во 2002 година во однос на 2001 година и за 0,7% во 2003 година, во однос на 2002 година, само го потврдува фактот дека тргувањето без царина или со намалена царина е основен усов за интензивирање на меѓусебната соработка.
Процентуалниот раст на трговијата со ЕУ во 2003 година во однос на 2001 година, од кога отпочна да се применува Времената Спогодба е 2,7%., што само го потврдува фактот дека тргувањето без царина или со намалена царина е основен усов за интензивирање на меѓусебната соработка.
Од изнесеното може да се заклучи дека трговијата на Република Македонија е воглавно насочена кон европскиот пазар. Процентот на учество на размена на Република Македонија со ЕУ во вкупната во 2000 година изнесува 39,9%, потоа 45,1% во 2001 година, 47,1% во 2002 година, 47,8% во 2003 година и 38,4% во осумте месеци на 2004 година.
Македонскиот извоз во 2001 година, како иницијална година од примена на Времената Спогодба бележи минимален пораст од 1,1%, а увозот од ЕУ е со пад од 10,4%, во однос на 2000 година. Всушност, македонскиот извоз бележи значен пораст во втората половина на 2001 година, односно по 01.06.2001 година, во износ од 8% (294.883.000 САД $) во однос на првата половина на 2001 година (271.610.000 САД $), кога извозот се вршеше според третманот на најповластена нација. Во однос на втората половина од 2000 година (281.978.000 САД $), македонскиот извоз е зголемен за 4,6% само за периодот од втората половина на 2001 година (294.883.000 САД $).
Од друга страна, македонскиот извоз во првата половина на 2001 година (271.610.000 САД $), пред примена на Времената Спогодба бележи пад од 4,3%, во однос на првата половина на
2000 година (283.670.000 САД $).
Трговската размена во 2002 година (1.465.117.000 САД $), од кога земјите на ЕУ отпочнаа да го применуваат преференцијалниот третман во увозот во Република Македонија, бележи пораст од 13,9% во однос на 2001 година (1.286.066.000 САД $), при што само увозот од ЕУ во


2002 година (894.887.000 САД $) е зголемен за 24,7% во однос на 2001 година (717.573.000
САД $).
Значаен пораст на македонскиот извоз и увозот од ЕУ е забележан во 2003 година во висина од 19,5%, при што извозот е зголемен за 30,7% во однос на извозот во 2002 година, а увозот е за 12,4%, во однос на увозот во 2002 година.
Извозот на македонските производи во земјите членки на ЕУ во 2003 година во споредба со извозот во 1994 година е двојно зголемен (индекс 204), показател кој укажува на стратешката оријентација на македонските извозници кон пазарот на ЕУ. Значајно влијание на ваквиот тренд на извозот и на поволната клима за трговска размена со ЕУ има склучената Спогодба за соработка со ЕУ во 1997 година, Спогодбата за транспорт и други Спогодби од областа на текстилот, индустријата за челик, а потоа и Времената Спогодба за трговија и трговски прашања т.е Спогодбата за Стабилизација и Асоцијација.
Најзначајни партнери на Република Македонија со земјите од ЕУ во 2003/2002 година се Германија со 41,7% од извозот во ЕУ, Грција со 26,9%, Италија со 14,35% и Холандија со 7,01% од вкупниот извоз на пазарот на ЕУ. Податоци за структурата и движењето на трговската размена со земјите членки – позначајни трговски партнери се дадени во дополнителните табели. (Извор на истите е Државниот завод за статистика)
НАЈЗНАЧАЈНИ ТРГОВСКИ ПАРТНЕРИ НА РЕПУБЛИКА МАКЕДОНИЈА ВО УВОЗОТ ОД ЕУ
Дополнителни податоци бр. 1





Дополнителни податоци бр.2
Најзначајни трговски партнери од ЕУ при извозот на Република Македонија

Најважни производи во извозот од Република Македонија во Република Грција
Во ЕУР


НАЈЗНАЧАЈНИ ПРОИЗВОДИ ВО ИЗВОЗОТ ОД РЕПУБЛИКА МАКЕДОНИЈА ВО ХОЛАНДИЈА
Во ЕУР




с)
Релативно нискиот пораст на извозот на стоки во последните години е резултат на процесот на реструктурирање на националната економија, следен со пад од економската активност (производство), како и наследената ниска продуктивност на трудот и застарената технологија, што детерминираат високи трошоци по единица производствен аутпут. Со заокружувањето на економските реформи и акцентот врз економските сектори каде земјата ужива компаративни предности, во амбиент на постоечки правни механизми за олеснување на трговската размена (слободна трговија), веќе од 2005 година се очекуваат позначителни позитивни движења на планот на извозот.
d)
Податоците за оваа потточка се дадени во прилог табелите d1) Увоз и звоз на стоки


Табела d1.
Извоз во ЕУ


Табела d2.
Валутна структура на увозот на услуги
26. Ве молиме да ди наведете промените во продуктивноста на трудот во економските сектори и наведете ги индикаторите за меѓународна конкурентност (промени во релативна единица на трошоците на работната сила, ниво и промени во просечната бруто заработувачка, итн.).
Продуктивноста и конкурентноста на македонската економија се под силно влијание на екстерните шокови. Нефлексибилноста на законската регулатива од областа на пазарот на работна сила, исто така влијае врз претпријатијата бавно да се прилагодуваат на промените на пазарните услови. Намалената побарувачка на пазарот веднаш резултира со намалена продуктивност на трудот и зголемени трошоци за работна сила по единица производ, што има силно негативно влијание врз конкурентноста и профитабилноста на македонските претпријатија. Ова особено дојде до израз во 2001 година.
Сепак, во последните 6 години (1997-2002) се забележува благо подобрување на конкурентноста. Но, најдобри резултати покажуваат таканаречените "nontradables" сектори, односно пазарните услуги. Преработувачката индустрија која е најголемиот извозник има незначително подобрување на конкурентноста кое главно е резултат на затворањето или продажбата на најголемите загубари во тој шестгодишен период.
Продуктивност на трудот
Реална годишна промена во денари – (базични цени од 1997 година)


27. Кои се значајните предизвици/приоритети на економската политика со кои ќе се соочува Република Македонија во наредните години и на кој начин планирате да одговорите на нив?
Во изминатиот период, како резултат на успешното спроведување на Стабилизационата програма, Република Македонија оствари солидни резултати на полето на макроекономската рамнотежа и стабилност. По високите, троцифрени стапки на инфлација во годините по осамостојувањето, извршено е драстично намалување, и истата е намалена и се одржува во едноцифрени рамки, односно на ниво на земјите со развиена пазарна економија. Бруто домашниот производ на земјата, како еден од основните економски индикатори, бележи мал, но континуиран пораст (со исклучок на 2001 година - периодот на внатрешната криза), по што дојде до стабилизирање и повторно динамизирање на економските текови. Истовремено, во функција на одржување на ценовна стабилност, секако мора да се спомене и посветеноста за спроведување на дисциплинирана фискална политика, која даде позитивни резултати во практиката (редуцирање на буџетскиот дефицит од 13,6% од БДП во 1993 година на 1,1% во
2003 година).
Резултатите на полето на макроекономската стабилност се дотолку позначајни доколку се има во предвид нејзиното остварување и одржување во услови на силни екстерни шокови (трговска блокада во почетокот на 90-тите, Косовската криза од 1999 година и нарушената политичко-безбедносна состојба во 2001 година).
Во наредниот период, останува определбата за одржување на макроекономската стабилност, овојпат со поголем акцент врз развојната компонента во насока на остварување на подинамичен раст на македонската економија. Во следната фаза, која е веќе започната, државата ќе ги заокружи клучните структурни и институционални реформи кои ќе обезбедат зајакнување на економската стабилност, подобрување на деловната клима, пораст на вработеноста и одржлив економски развој. Макроекоекономската стабилност и рамнотежа на македонската економија, како еден од основните услови за обезбедување на одржлив развој на трајни основи, претставува клучен приоритет и цврста определба на Владата на Република Македонија.
За таа цел Владата на Република Македонија изготви среднорочна економска стратегија насочена кон подготвување на конзистентен збир од мерки фокусирани врз одржување макро- економска стабилност во Република Македонија, истовремено создавајќи услови за одржлив економски растеж и пораст на вработеноста. Истите се преточени и во Економскиот и социјален дел на Национална стратегија за интеграција на Република Македонија во Европската Унија, базиран врз четири главни и меѓусебно зависни компоненти, кои се надополнети со еден број структурни реформи за поддршка. Четирите компоненти кои ја претставуваат основата на стратегијата - се следните:
-одржување макроекономска стабилност;
-создавање услови за забрзување на економскиот растеж и порастот на вработеноста;
-обезбедување на соодветна но таргетирана социјална заштита со цел да се намалат социјалните последици од транзицијата; и
-подобрување во спроведувањето на формално воспоставената регулаторна и институционална рамка, односно намалување на имплементациониот јаз.
Имајќи ги во предвид наведените предизвици, Република Македонија во наредниот период ќе се фокусира на доследно спроведување на следните реформски чекори:
Реформа на судството – Владата веќе иницираше измените во процесните закони (во собраниска процедура) и измени на извршната постапка како одговор на големиот број на неизвршени правосилни предмети сега присутни во судовите. Со овие измени се очекува да се надминат проблемите на бавност, неажурност и неефикасност на судската постапка, со што ќе се зајакне остварувањето на правата (побарувањата) на граѓаните и правните субјекти. Со
новиот Закон за извршување, ќе се изврши целосна трансформација на системот за извршување на судските одлуки преку издвојување на извршувањето од судовите.
Реформа на јавната администрација – Види опис во Поглавје I - Политички критериуми.
Економски реформи - Во суштината на економските реформи кои ги спроведува Република Македонија лежи принципот на создавање пазарно ориентирана економија, преку постепено намалување на улогата на државата и вклучување на сите економски учесници во креирање на стабилна економска средина. Процесот на приближување на националното со законодавството на ЕУ, како и имплементацијата на ССА претставуваше и обврска за воведување на економска реформа во повеќе области. Од неодамна донесените законски акти, овде би се издвоиле:
-Законот за трговски друштва (Службен весник на РМ бр.28/04)– со кој се поедноставува постапката за влез и излез на пазарот на трговските друштва;
-Законот за трговија (Службен весник на РМ бр.16/04), конзистентна законска рамка со која се обезбедува поголема транспарнетност и поголема сигурност и дисциплина во вршењето на прометот на стоките и давањето на услугите;
-Законот за заштита на потрошувачите (Службен весник на РМ бр.38/04) ;
-Законот за поттикнување на претприемништвото (Службен весник на РМ бр.12/04);
-Законот за угостителство (Службен весник на РМ бр.62/04), Законот за туризам (Службен весник бр.62/04) , Законот за занаетчиство (Службен весник на РМ 62/04).
Македонија ќе продолжи со хармонизацијата на трговските прописи со стандардите на ЕУ согласно ССА (види продолжение), како и со натамошна либерализација на надворешната трговија под покровителство на СТО. Република Македонија поднесе барање за членство во ЦЕФТА – асоцијација за слободна трговија на Централна Европа и ќе ја продлабочува трговската соработка со други партнери (ЕФТА). Спогодбата за стабилизација и асоцијација (ССА) со ЕУ ќе овозможи поголем проток на добра и услуги преку намалување на тарифите и другите трговски бариери.
Политика на вработување - Националниот акционен план за вработување на Република Македонија за периодот 2004-2005 е изготвен во согласност со Насоките за вработување на Стратегијата за вработување на ЕУ и е прилагоден на условите и специфичните карактеристики на пазарот на трудот во земјата. Истиот ги зема во предвид пошироките социјални, економски и други фактори кои имаат влијание во сферата на вработувањето и дефинира изгледот на националната политика за вработување. Во Националниот акционен план се опфатени специфични мерки кои се насочени кон зголемување на вработеноста и справување со неусогласеностите на работната сила и социјалната исклученост, како и специфичните предуслови и временската рамка за имплементацијата.
Активните политики на пазарот на труд промовирани од страна на Владата на Република Македонија ќе се концентрираат на три вида мерки:
-поддршка во обезбедувањето на работа (информација, посредување и советување);
-организирање на програми за обука (квалификација и преквалификација), и
-создавање услови и поддршка за директни отворања на нови работни места.
Национална програма за реструктурирање на челичната индустрија на Република Македонија - Согласно член 23 од Спогодбата за стабилизација и асоцијација меѓу Европската Унија и Република Македонија од април 2001 година, односно член 10 од Времената спогодба за трговија и трговски прашања меѓу Европската Унија и Република Македонија, а врз основа на одредбите од Протоколот 2 за производи од железо и челик, Владата на Република Македонија ја прифати обврската да подготви Национална програма за реструктурирање на индустријата за производство на челик. За подготовката на Националната програма искористени се средства од Програмата CARDS 2001, како поддршка на специфичен сектор во рамките на изготвувањето на Националниот план за економски развој.
Мали и средни претпријатија - Почитувајќи ги одредбите на Европската повелба за мали претпријатија, препораките на “Лисабонската стратегија” и сознанијата од “најдобрата практика” на одделни примери во државите членки на ЕУ, главни елементи на оваа политика во Република Македонија се:
-изградба на институционална инфраструктура за унапредување на претприемништвото и конкурентноста;
-воспоставување на поволно економско опкружување во согласност со достигнатото ниво на економски развој;
-унапредување на претприемништвото преку нефинансиски форми на поддршка;
-финансиски реформи за поддршка на претприемништвото (имплементацијата на оваа политика е доверена на новоформираната Агенција за поддршка на претпримеништвото).
Во таа насока, Владата на Република Македонија усвои Програма на мерки и активности за поддршка на претприемништвото и создавање конкурентност на малите и средни бизниси во Република Македонија. Програмата се однесува на период од 4 години и со неа се реализира прифаќањето на принципите воспоставени во Европската повелба. Формирана е Агенција за поддршка на претприемништвото, a во тек е и реализација на проекти утврдени во Програмата, дел од нив финансирани од Европската Унија.
До 2006 година, среднорочните активности и мерките ќе бидат насочени кон:
-Зголемување на капацитетите на институциите;
-Дизајнирање на Специфични прогрми за поддршка на МСП и зголемување на ефикасноста на странските и домашните финансии;
-Воспоставување Обсерваторија на МСП во рамките на Агенцијата за поддршка на претприемништвото на Република Македонија.
Како среднорочни приоритети за подобрување пристапот на малите претпријатија до финансиски средства и нефинансиските услуги, предвидени се следните мерки и активности:
-Основање на државен гарантен фонд;
-Формирање на Асоцијација на банки;
-Воспоставување на Агенција за кредитен рејтинг (Кредит Биро);
-Формирање на Фонд за ризични капитали (Venture Capital Fund);
-Обезбедување на долгорочни кредитни линини и воспоставуање на технолошки паркови.
Приоритетни цели за Македонија во делот на политиката за унапредување на човечките ресурси и пазарот на работна сила се:
-поттикнување на отворањето нови работни места;
-поттикнување на постојаното инвестирање во човечки капитал преку обезбедување соодветна мрежа за јавно и приватно образование;
-отстранување на преостанатата институционална нефлексибилност на пазарот на работна сила и социјалната заштита;
-пораст на мобилноста на работната сила;
-намалување на вработувањето во неформалниот сектор.


Реформските политики насочени кон намалување на каматните стапки, како и мерките за стимулирање и пораст на домашното штедење, претставуваат примарна димензија на поттикнувањето на инвестирањето. Како интегрален дел на оваа политика се издвојува промовирањето на Република Македонија како погодно место за странски директни инвестиции. Основните активности на оваа политика се дефинирани во Програмата за поттикнување на инвестициите во Република Македонија.
Фискални реформи - Реформите во областа на јавната потрошувачка во наредниот период ќе бидат насочени кон создавање услови за намалување и менување на структурата на вкупната буџетска потрошувачка, унапредување на процесот на планирање и зголемување на ефикасноста, транспарентноста и отчетноста во користењето на јавните ресурси. Дополнително, во сегментот јавни приходи, подготвена е Стратегија за развој на пазарот на државни хартии од вредност. Основната цел на оваа Стратегија е насочена кон развој на примарниот и секундарниот пазар на државни хартии од вредност кои ќе овозможат поефикасно финансирање на буџетските потреби на краток рок (непречено тековно финансирање на јавните расходи) и на долг рок (обезбедување долгорочни финансиски ресурси за поддршка на развојот на економијата).
Фискална децентрализација - Посебно место се посветува на остварувањето на обврските од Рамковниот договор, кој содржи елементи од агендата на реформскиот процес во даночната област. Во тие рамки, Владата е посветена на остварувањето на поефикасен локален економски развој преку административна и фискална децентрализација, со што локалните едининци ќе бидат обезбедени со потребните финансиски средства за остварување на нивните функции и за нови надлежности.
Развој на информатиката - Општа цел ќе биде подготвување на општеството во целина за дигиталната ера, како и за привлекување на инвестиции во оваа област. Секторот на информатичка технологија во Република Македонија е еден од четирите индустриски кластери кои ќе добијат специјална поддршка во рамките на македонскиот Проект за зголемување на конкурентноста. Комитетот за информатичка технологија ќе подготви Национална стратегија на Република Македонија за развој на информационата технологија и за усогласување на политиката и легислативата во областа на информационото општество во согласност со ЕУ. Во подготовка е Проект “е−Влада”, насочен кон имплементирање на информационата технологија во работењето на Владата.
Согласно проекциите, во наредниот период се очекува планираните макроекономски политики да придонесат за остварување на одржлив развој на ниво од 4% до 5% годишно, стабилна инфлација на годишно ниво околу 2,5%, низок буџетски дефицит на централната влада на ниво пониско од 1% од БДП и уште пониско ниво на дефицит на тековната сметка на платниот биланс од 0,8% од БДП. Претпоставените трендови кај главните макро-економски показатели исто така, треба да придонесат и кон постепено намалување на каматните стапки на банките, кои и натаму претставуваат оптоварување на деловниот сектор.

VII. СОЦИЈАЛНА ЗАШТИТА И СОЦИЈАЛНА ИНКЛУЗИЈА
A. Главни фактори кои влијаат на социјалната заштита
1. Ве молиме да ги наведете следниве главни економски и финансиски показатели (ако е можно, согласно на методологијата на Евростат):
a)БДП: апсолутен износ во ЕВРО; стапка на пораст; БДП по глава на жител во ПКМ (паритет на куповна моќ);
b)) Социјалната потрошувачка изразена во проценти од БДП
c)Социјалната потрошувачка изразена во проценти од централниот буџет;
d)Концизна анализа на релативните и апсолутните податоци и нивното движење (во временски период од 10 години?).
a)
Бруто домашен производ по пазарни цени
Извор: Државен завод за статистика
d)
Социјалните бенефиции согласно методологијата на Европскиот Систем на Сметки 95 ( ЕСС 95) ги опфаќаат надоместоците кои населението ги прима по основ на исплатени пензии, надоместоци за невработеност кои ги исплаќа Фондот за вработување , надоместоци по основ на боледувања исплатени преку Фондот за здравствена заштита, детскиот додаток и други надоместоци по основ на социјална заштита. Вкупниот износ на социјалните бенефиции во однос на БДП во периодот 1995-2003 година се движи од 13,6 % во 1995 до 15,3 % во 2003 година.
2.Ве молиме да ги наведете следниве главни демографски показатели: жени/мажи:
a)население: апсолутен износ (Евростат);
b)старосна структура: делот на население на возраст помалку од 15 години; делот на население на возраст повеќе од 60 години; односот на демографска зависност, нето зголемување на населението;
c)плодност: стапка на раѓање на 1000 жители, стапка на плодност, нето стапка на репродукција;
d)очекуван животен век, при раѓање, на возраст од 40 и 60 години;
e)миграции: емиграции и имиграции; главни движења, главен развој во апсолутен износ; процент на население, старосни групи, региони и етнички групи.
a)
b)
Табела: Вкупно население по пол и по определени групи на возраст
Извор: Државен завод за статистика
Табела: Индекси на старосна зависност
Извор: Државен завод за статистика
Табела: Нето зголемување на населението


Извор: Државен завод за статистика
c)
Извор: Државен завод за статистика
d)
Табела: Очекувано траење на животот


Извор: Државен завод за статистика
e)
Табела: Имиграции и емиграции според национална припадност
Извор: Државен завод за статистика Табела: Имиграции и емиграции според според статистички региони НУТС 3
Извор: Државен завод за статистика


Табела Имиграција според полот и возраста, по статистички региони

Табела Емиграција во други држави според полот и возраста, по статистички региони

Табела Доселени од други држави според последно место на престој

Табела Отселени во други држави според последно место на престој

3.Ве молиме да ги наведете следниве главни социјални показатели:
a)стапка на невработеност; ранливи групи погодени од невработеност (млади, жени, инвалидизирани лица итн.) жени/мажи;
b)вработување и движења на пазарот на труд: стапка на вработување на жени; стапка на вработување на работници на постара возраст (55+); истакнете ги регионалните и секторските разлики и значајните моменти;
c)распределба на приход (кои се показатели; сиромаштија: граници на сиромаштија, дефиниции, процент на населението погодено од сиромаштијата, истакнете ги ранливите групи);


d) структура на семејство: главни движења, број на деца по семејство; возраст на мајката; стапка на разводи; процент на семејства со еден родител; процент на едночлени семејства.
a)
Социјалните показатели според Анкетата за работната сила се следните:
Стапки на невработеност на населението на возраст над 15 години, по возраст и пол

Извор: Државен завод за статистика на Република Македонија
Стапки на невработеност на населението на возраст од 15 до 24 години, по пол
Извор: Државен завод за статистика на Република Македонија
Државниот завод за статистика не ги пресметува показателите за сиромаштијата и социјалната исклученост врз основа на приходите.
Националните индикатори за сиромаштијата во ДЗС се пресметуваат, врз основа на официјалната методологија користејќи податоци од Анкетата за потрошувачка на домаќиствата.
Како национален стандард за пресметка на нивото на сиромаштијата се користи релативниот метод кој сиромаштијата ја дефинира на ниво од 70% од медијалната еквивалентна потрошувачка, со примена на OECD еквивалентната скала.По дефинирањето на прагот на сиромаштијата се утврдува процентот на домаќинства кои живеат под линијата на сиромаштија. Таа граница во 2002 година изнесуваше 64.946 денари, додека во 2003 изнесуваше 63.197 денари. Според овие граници на сиромаштија во 2002 година 30,21% од домаќинствата живееа под линијата на сиромаштија. Процентот на сиромашни домаќинства во 2003 година изнесуваше 30,17%.
Како ранливи групи се дефинирани следните:
-лицата кои се веќе корисници на социјална помош;


-лицата кои го изгубиле вработувањето како резултат на реформите, банкротот на претпријатијата;
-долготрајно невработените лица;
-пензионерите.
Согласно пресметките за сиромаштијата по профили се доаѓа до заклучок дека најзагрозени се домаќинствата кои имаат поголем број на членови, домаќинствата во кои носителот на домаќинството е на возраст под 40 години или е без, односно со ниско ниво на образование.
b)
Стапки на вработеност на населението на возраст над 15 години, по возраст и пол

Извор: Државен завод за статистика на Република Македонија
Државниот завод за статистика не врши следење на регионалните и секторските трендови од областа на пазарот на труд.
c)
Главен и најважен извор на податоци и информации за мерење и следење на сиромаштијата и животниот стандард на населението во државата е Анкетата за потрошувачка на домаќинствата која ја спроведува Државниот завод за статистика. Со оваа анкета се прибираат детални податоци и информации за приходите и потрошувачката на домаќинствата, субјективното мислење за потребното ниво на месечни приходи, како и податоци за други карактеристики на животниот стандард на домаќинствата.
Активностите за воспоставување на механизми за мерење, анализа и следење на сиромаштијата во Република Македонија се отпочнати во 1996 година. Овие активности се реализирани со финансиска и техничка поддршка од страна на Светската Банка, во рамки на проектот “Социјални реформи - техничка помош”. Активностите во рамки на проектот вклучуваат утврдување и дефинирање на методолошките основи, основните концепти и дефиниции за мерење на сиромаштијата во Република Македонија, утврдување на мерки за подобрување на квалитетот на расположливите податоци и потребата од зголемување на примерокот на домаќинствата опфатени со Анкетата за потрошувачка на домаќинствата, утврдување на експериментални линии на сиромаштија и тоа со користење на апсолутниот и на релативниот метод на пресметување, утврдување на основните индекси на сиромаштијата за различни профили. Првичните пресметки и показатели за сиромаштијата во Република Македонија за периодот 1994-1996 година се третираат како експериментални затоа што преку нив се вршеше испитување и селеција на методите, инструментите и индикаторите за мерење и следење на сиромаштијата.
Резултатите добиени од мерењата од 1997 година па наваму, се основа за анализата и следењето на состојбите во однос на сиромаштијата во Република Македонија.
Во 2002 година, воведени се и значајни промени и подобрувања во поглед на структурата и содржината на Анкетата за потрошувачка на домаќинствата во согласност со практиката во ЕУ, а од тогаш е воведена и употребата на дневници во кои селектираните домаќинства детално ги евидентираат потребните податоци и информации.
Во текот на 2001 и 2002 година беше подготвена и објавена “Националната стратегија за намалување на сиромаштијата во Република Македонија” (документот е објавен во август
2002 година). Овој документ е подготвен од страна на членовите на Комитетот за подготовка на стратегијата за намалување на сиромаштијата во чија работа учествуваа владини претставници од сите релевантни министерства, Државниот завод за статистика, но исто така активно беа вклучени и поголем број на експерти, професори и научни работници, а со поддршка и на Светската банка и други меѓународни институции.
Во рамки на проектот на Светската банка “Проект за социјална поддршка” кој беше имплементиран во периодот 2000-2002 година, поткомпонента: Мониторинг на сиромаштијата, беа превземани повеќе мерки и активности насочени кон зајакнување и унапредување на капацитетите за мониторинг на сиромаштијата во Република Македонија преку подобрување на можностите за пресметување на линија на сиромаштија, како и вршење на анализи кои ќе служат како појдовна основа за определување на карактеристиките на сиромаштијата и креирање на социјалната политика.
Во рамки на оваа поткомпонента, формирана е Работна група за мониторинг на сиромаштијата со претставници од Државниот завод за статистика, Министерството за труд и социјална политика, Министерството за здравство и Министерството за образование и наука.
Основната цел на работната група е учество во редовната проценка на состојбата со сиромаштијата во државата, конструирањето на профилите на сиромаштија преку што би се идентификувале основните карактеристики на сиромашните и би се обезбедувале информации за причините за сиромаштија, постојано и редовно ажурирање на профилот на сиромаштија, анализа на ефикасноста на политиките и мерките кои се насочени кон ублажување на состојбата со сиромаштијата итн. Во тој период, со финансиска и техничка помош од страна на Светската банка, беа одржани неколку семинари, работилници и обуки на кои учествуваа членовите на Работната група со што беа подобрени и унапредени нивните знаења и вештини во пресметките и анализите на сиромаштијата и нејзините карактеристики.
Оваа година (2004) исто така, е постигнат голем напредок во поглед на зголемување на достапноста и употребата на податоците со кои располага Државниот завод за статистика, собрани преку анкетите кои тој ги спроведува, а кои ќе придонесат за зголемување на капацитетите и можностите на релевантните институции во следењето на сиромаштијата и анализирањето на ефектите од одредени политики. Потпишан е Договор за соработка помеѓу Државниот завод за статистика и Министерството за труд и социјална политика, со кој се дефинираат процедурите на обезбедување и доставување на микро-податоците прибрани од страна на Државниот завод за статистика до Министерството за труд и социјална политика со цел вршење на анализи кои ќе овозможат следење на состојбите со сиромаштијата, следење на спроведувањето на политиките, оценка на ефектите од специфичните политики, мерки и програми и креирање на нови и унапредување на постоечките мерки и политики. Ваквите активности ќе овозможат анализирање на карактеристиките на сиромаштијата во државата, анализирање на фрекфенцијата на појавување на различните социјални трансфери кај различните социоекономски категории на домаќинства, анализирање на карактеристиките на лицата/домаќинствата кои користат различни социјални трансфери (пензии, социјални помошти, детски додаток, надоместок во случај на невработеност), проценка на учеството на различните социјални трансфери во вкупните приходи на домаќинствата кои ги примаат, проценка на ефикасноста и ефективноста на социјалните трансфери, проценка на критериумите за таргетирање на трансферите и разгледување и анализирање на можности и методи на подобрување на таргетирањето и сл.
Во наредниот три-годишен период (2004-2006 година) во Република Македонија, ќе биде реализиран проект на Светската Банка за проценка на сиромаштијата во Република Македонија. Овој проект ќе претставува заедничка активност на експерти од Светската банка и Министерството за труд и социјална политика, Министерството за образование и наука, Министерството за финансии, Министерствто за здравство и Државниот завод за статистика. Активностите на овој проект ќе бидат сконцентрирани во повеќе насоки и тоа, разгледување и подобрување на системот на индикатори на сиромаштијата, мапирање на сиромаштијата, обезбедување на препораки за проширување на обемот на собрани статистички податоци, препораки за дополнување на содржината на Анкетата за потрошувачка на домаќинствата со воведување на нови податоци и информации за димензиите на сиромаштијата кои не се поврзани со парични средства (пристап до вработување, образование, здравство, социјални услуги), изработка на повеќе анализи на за профилот на сиромаштијата, влијанието на статусот на пазарот на труд врз сиромаштијата, користењето на социјалните трансфери и сл.
Основи на методологијата за дефинирање и мерење на сиромаштијата
-дефиниција.
Имајќи ја во предвид ориентираноста на македонската статистика кон меѓународните стандарди и потребата од обезбедување на меѓународно споредливи податоци, како појдовна дефиниција за сиромаштијата се користи дефиницијата на EUROSTAT :
“Како сиромашни се сметаат лица, семејства и групи на лица чии ресурси (материјални, културни и социјални) се на такво ниво кое ги исклучува од минимално прифатливиот начин на живеење во земјата во која живеат”.
-линии на сиромаштија
Линијата на сиромаштија е дефинирана како ниво на животен стандард, кое треба да се достигне за да едно лице/домаќинство не биде класифицирано како сиромашно.
-релативна линија на сиромаштија (релативен стандард на опстојување определен како неопходно ниво на трошоци);
-пресметување на релативната линија на сиромаштија
При пресметувањето на релативната линија на сиромаштија се користи концептот на расходите. Според него земени се во предвид сите расходи за прехранбените и непрехранбените производи и услуги, а вклучена е вредноста на потрошувачката од сопствено производство. Во потрошувачката не се вклучени расходите што имаат карактер на трансфери како членарини, придонеси, подароци, враќање на долгови и заштеди. Исто така не се


вклучени и расходите што имаат карактер на инвестиции како купувањето и инвестирањето во сопствени станови од причина што тие не го сочинуваат егзистенционалниот буџет.
Линијата на сиромаштија се утврдува на нивото од 70% од медијалниот еквивалентен трошок.
d)
Табела: Број на семејства и број на деца по семејство
-венчани


4.Како веќе опишаното опкружување влијае на социјалната заштита?
e)Какви идни движења се очекуваат?
f)Кои се економските проекции за следните 2-3 години?
g)Дали постојат какви било демографски проекции? За кој период? Како се очекува да се развива односот на зависност од старосната возраст(население со старост 65+ во однос на население со старосна возраст од 15-64) во следните декади?
h)Дали постојат какви било проекции за движењата на пазарот на труд?
i)Изложете ги општите движења и влијанија на економскиот, демографскиот и социјалниот развој врз системот на социјалната заштита во вашата земја.
e)
Сегашна состојба
Во Република Македонија се изработени проекции на населението на национално ниво по пол и по возраст а се однесуваат на периодот 1996 - 2020 година. Основната цел за изработката на овие проекции произлезе од потребата за следење на идниот демографски развој, како и неговото влијание на општествено-економскиот развој во периодот што следи.
Методолошки основи за изработка на проекциите
За изработка на проекциите до 2020 година применет е т.н. аналитички метод. За таа цел беа проучени досегашните промени и беа поставени хипотези за идните движења на основните компоненти на демографскиот развој: фертилитетот, морталитетот и миграциите. Проекциите на населението се изработени во три основни групи на варијанти: константна (висока), ниска и средна.
Идни планови
Се планира изработка на проекции на населението по пол и по возраст за периодот 2002-2050 година, на национално и на регионално ниво, според НУТС 3 (8 региони).
Очекуван број на население (by middle variant with changenable migration)
Извор: Државен завод за статистика
Age dependancy ratio, 65+/15-64 (by middle variant with changenable migration)
Извор: Државен завод за статистика


f)
Со поддршка од CARDS програмата ќе се обезбеди континуитет на реформските активности и ќе се подговтви стратегија за вработување во рамките на која ќе бидат утврдени и конкретни економски проекции за наредниот период
g)
Врз основа на претпоставки добиени од податоците од надлежните институции (Фонд на ПИОМ, Државен Завод за статистика, Министерство за финансии, итн) и анализи на досегашните движења и други податоци и согледувања, направени се демографски проекции за период од 100 години.
Демографски претпоставки
Основни демографски претпоставки се претпоставките за стапките на фертилитетот и морталитетот, односно претпоставки за очекувано траење на животот. Демографските проекции се направени со користење на три групи на претпоставки и тоа: оптимистички, базични и песимистички. Според базичните претпоставки, вкупната стапката на фертилитет се предвидува постепено да расте во периодот до 2050 година, а потоа да се задржи на константно ниво од 2,0 до крајот на периодот на проекцијата (2100 година).
Според најновите податоци од Пописот на населението 2002, проекциите за очекуваното траење на животот при раѓање за мажи и жени покажуваат континуиран пораст во наредните децении, се до 2050 година, кога се предвидува да достигне 80 години за жени, односно 75 години за мажи, а потоа да се задржи на константно ниво.


Демографски проекции
Со користење на актуарски техники, направени се демографски проекции за населението во Република Македонија за период од 2004 до 2100 година, со посебен осврт на старосната структура на населението.
На следниот графикон е прикажана старосната структура на населението во вид на старосна пирамида, како показател за бројот на населението по возраст и пол за периодот 2004 и 2040 година:
101 
81 
71 
61 
51 
41 
31 
21 
11 
1 
71 
61 
51 
41 
31 
21 
11 
1 
Прикажаните пирамиди ја илустрираат промената на структурата на населението во текот на времето. Може да се забележи дека основата на пирамидата во 2040 година се стеснува, што е показател дека новите генерации се се помалубројни од претходните, односно дека ќе нема обновување на населението од повозрасните групи. Сепак, причина поради која нема да дојде до намалување на бројната состојба на населението е продолжувањето на траењето на животот, поради што расте и апсолутниот број и учеството на старите лица во вкупното население.
Работоспособното население (на возраст од 18 до 59 години), старото население (на возраст над 60 години) и соодносот на старото со работоспособното население се прикажани на следниот графикон. Овој сооднос е индикатор за стареењето на населението.
Од графиконот можеме да забележиме дека бројот на работоспособното население се зголемува во првите десетина години од проекциите, а потоа континуирано опаѓа како резултат на ниската стапка на фертилитет. Од друга страна, пак, старото население континуирано расте во текот на 60 години, а потоа благо опаѓа. Ова е резултат на продолжувањето на животниот век на луѓето поради подобрите услови за живот, напредокот на медицината, подобри здраствени услуги и сл.
Според базичното сценарио, соодносот на овие две групи население расте од сегашните 25,5% на 64,4% во 2060 година и опаѓа до 51,5% во 2100 година. Тоа значи дека во иднина околу една третина од населението над 18 години ќе биде старо население.
За изготвување на проекциите за период од 100 години беше користен моделот за предвидување – ПРИСМ (развиен во Excel програма помогната со Visual BAsic for Applications компјутерски код). ПРИСМ е компјутерски модел во кој се користат стандардни актуарски техники за проценка на движењето на населението, работната сила, пензионерите, големината на придонесите и пензиите и промените во приходите и расходите во Фондот врз основа на различни демографски и економски претпоставки.
h)
Агенцијата за вработување засега не објавува показатели и податоци за предвидувањата за движењата и состојбите на пазарот на трудот. Меѓутоа, во рамките на проектот “Техничка помош за институционална изградба како поддршка на политиката за вработување” како дел од КАРДС програмата, Агенцијата за вработување создава услови дел од својата дејност да ја насочи кон конкретни активности за истражување и анализи на пазарот на трудот.
Со процесот на реструктуирање на Агенцијата ќе се формира нов сектор кој во својата работа ќе се фокусира на оваа проблематика. За таа цел во рамките на воведувањето нови методи и техники на работа, под водство на меѓународни експерти беше организирана обука низ семинари во кои беа вклучени сите вработени, чиј предмет на работа се истражувањето на пазарот на трудот.
i)
Социјално- заштитната мрежа тешко може да ги опфати сите социјално-загрозени групи, заради недостиг од финасиски средства, кадри и институциски ресурси. Улогата на социјалната заштита се сведува исклучиво на ублажување, а не и на редукција или превенција на сиромаштвото. Со измена и дополнување на Законот за социјална заштита ќе се овозможи создавање и подобрување на условите за вклучување на приватниот сектор и здруженијата на граѓани во вршење на одредени услуги од социјална заштита, со што се очекува подобрување на квалитетот и приближување на услугите до корисницита.
Во областа на пензиското и инвалидското осигурување, анализите покажуваат дека ако се задржи постојниот пензиски систем , Фондот на ПИОМ ќе работи неликвидно остварувајќи дефицит кој ќе се зголемува со тек на време. Финансиското работење на Фондот се остварува во рамките на планираните средства, но во структурата на вкупните приходи покрај најголемото учество на придонесите од плата, значајно влијание врз тековната ликвидност и исполнувањето на обврските на Фондот имаат и средствата кои се обезбедуваат од Буџетот на Република Македонија.
Македонија како и другите земји со тековно финансирани пензиски ситеми, ќе се соочи со демографски промени кои ќе имаат негативно влијание врз системот. Имено, актуарските проекции покажуваат дека на долг рок системот заснован на тековно финансирање ќе се соочи со голем и долготраен дефицит како последица на проектираниот тренд на стареење на населението поради што ќе се зголеми бројот на старото население во споредба со работоспособното население. Демографските промени (предизвикани од проектираното опаѓање на стапката на фертилитет и зголеменото очекувано траење на животот кои ја менуваат структурата на населението) ќе имаат негативно влијание врз пензискиот системот нарушувајќи го соодносот осигуреник/пензионер, многу значаен за пензиски систем со тековно финансирање.
Во системот на социјална заштита најголем процент на корисници на правото на социјална парична помош се невработени работноспособни лица, што значи дека нивната невработеност директно се рефлектира и на бројот на корисници на ова право, времето на користење и на износот на средствата за правата кои ги користат во системот на социјалната заштита.
B. Преглед на системот на социјална заштита
1. Ве молиме да дадете информации за главните принципи и механизми на системот за социјално осигурување: дали системот е фокусирано ориентиран кон вработувањето или кон граѓаните, кои се главните ефекти за распределбата на системот, кој е вклучен/исклучен?
Здравственото осигурување во Република Македонија е регулирано со Законот за здравствено осигурување. Задолжителното здравствено осигурување е востановено за сите граѓани на Републиката врз начелата на сеопфатност, солидарност, еднаквост и ефикасно користење на средствата. Задолжителното здравствено осигурување го спроведува Фондот за здравствено осигурување на Македонија, како самостојна и единствена финансиска институција за спроведување на задолжителното здравствено осигурување. Покрај задолжителното здравствено осигурување со Законот е регулирано доброволно здравствено осигурување заради обезбедување на здравствени услуги кои не се опфатени со задолжителното здравствено осигурување.
Со задолжителното здравствено осигурување е опфатено скоро целото население во Република Македонија, било како осигуреници или како членови на нивните семејства. Тоа ги опфаќа лицата во работен однос, лицата кои вршат самостојна дејност, лицата кои се занимаваат со земјоделство и слични занимања, корисниците на пензии и други права од пензиското и инвалидското осигурување, борците, привремено невработените лица, воените и цивилните инвалиди, корисниците на социјални права и др. Осигурениците што се опфатени со задолжително здравствено осигурување плаќаат придонес.
Со задолжителното пензиско и инвалидско осигурување по основ на работа, а врз начелото на социјална праведност и генерациска солидарност, се остваруваат права во случај на старост, намалување и губење на работната способност, смрт и телесно оштетување. Правата од пензиското и инвалидското осигурување се стекнуваат и остваруваат во зависност од должината и обемот на вложувањето на средства за пензиско и инвалидско осигурување.


Во системот на осигурување во случај на невработеност, средиштето на активностите е фокусирано на заштита на невработените лица - корисници на парични надоместоци и права до создавање на услови и можности за нивно вработување.
Правата од осигурување во случај на невработеност се остваруваат врз основа на начелото на солидарност и взаемоност и тие произлегуваат од работниот однос. Во зависност од должината и обемот на вложувања, се утврдува должината и висината на правото со тоа што правото на паричен надоместок не може да се користи доколку работниот однос престанал по волја или по вина на вработениот.
Согласно Уставот на Република Македонија, државата се грижи за социјална заштита на граѓаните и ја остварува согласно начелото на социјална праведност. Правата на граѓаните од социјална заштита се базираат на начелото на социјална правда и солидарност.
Системот на социјалната заштита е востановен како организирана дејност за спречување и надминување на основните социјални ризици на кои е изложен граѓанинот, семејството и група на население во текот на животот. Под социјален ризик се смета: ризици по здравје (болест, повреда и инвалидност); ризици на стареење (старост и преживување); ризици на мајчинство и семејство; ризици од невработеност и професионална неадаптираност и ризици од неадаптираност кон социјалната средина и воопшто сите ранливи групи на граѓани.
Трансферите за социјална помош се доставуваат преку Центрите за социјална работа до корисниците кои оствариле право на социјална заштита. Системот на социјална заштита е транспарентен и достапен до сите граѓани. Граѓанинот може да биде исклучен од системот на социјалната заштита во случај на престанок на исполнетост на условите за остварување на право или добивање на услуга, согласно Законот за социјална заштита.
2. Ве молиме да ги дадете следниве конкретни информации (ве молиме користете ги табелите на МИССЦЕО како модел):
a)Органиграм на системот за за социјално осигурување (вклучени министерства, законски осигурувања, итн.); расправа за органиграмот: главни институционални одговорности на полето на за социјалното осигурување(законодавство и администрација);
b)Централизација/ децентрализација: опис на главните институционални нивоа во системот на социјално осигурување, улогата на работодаваците и вработените, улогата на невладините организации;
c)Структури на супервизија.
a)
Социјалната заштита во Македонија во најширокото значење на зборот опфаќа:
-здравствена заштита;
-пензиско и инвалидско осигурување;
-осигурување во случај на невработеност;
-право на вработување и професионално оспособување и ориентација на инвалидни лица;
-цивилна инвалиднина, додаток и помош и нега од друго лице, здравствена заштита, професионална рехабилитација и додаток за ортопедско помагало на лица цивилни инвалиди;
-паричен надоместок на семејството чиј хранител е на отслужување на воениот рок;
-права за заштита на децата (детски додаток, посебен додаток, помош за опрема на новороденче и партиципација;
-права од социјална заштита.
Поедините подрачја соодветно се уредени со различни законски прописи и тоа:
-Закон за здравстено осигурување ("Службен весник на РМ" бр. 25/00, 34/00, 96/00, 50/01, 11/02 и 31/03 )


-прописи кои ја регулираат областа: Закон за пензиско и инвалидско осигурување
("Службен весник на РМ" бр. 80/03, 3/94, 14/95, 71/96, 32/97, 24/00, 96/00, 5/01, 85/03 и 04/05)
-Закон за вработување и осигурување во случај на невработеност ("Службен весник на РМ" бр. 37/97, 25/00, 101/00, 50/01, 25/03, 37/04 и 04/05)
-Закон за вработување на инвалидни лица ("Службен весник на РМ" бр.44/00 и 16/04)
-Закон за цивилни инвалиди од војната ("Службен весник на РМ" бр. 33/76, 25/79, 11/81, 4/85, 12/89, 38/91, 81/99)
-Закон за правата на членовите на семејството чиј хранител е војник на служење на воениот рок ("Службен весник на РМ" бр. 12/94)
-Законот за заштита на децата ("Службен весник на РМ" бр.98/00, 17/03 и 65/04 )
-Закон за социјална заштита ("Службен весник на РМ" бр. 50/97, 16/00 , 17/03 и 65/04 )
Административна организација/Организациска структура
Социјалното осигурување во Република Македонија го уредуваат следните органи:
-Министерство за труд и социјална политика: одговорнo за подготвување политика и вршење надзор врз сите области на социјална заштита со исклучок на здравствена заштита.
-Фонд на ПИОМ со своите подрачни канцеларии е независно тело, но под супервизија на Министерството за труд и социјална политика. Фондот е одговорен за спроведување на законодавството за пензиско и инвалидско осигурување;
-Агенција за вработување со своите подрачни центри за вработување е одговорна за правата за надомест во случај на невработеност и спроведување на активни мерки и политика на пазарот на труд. Агенцијата исто така е независно тело под надзор на Министерството за труд и социјална политика;
-Министерство за здравство е одговорно за креирање на политиката во областа на здравствената грижа и заштита;
-Фонд за здравствено осигурување е самостојна институција. Надзор на законитоста на работата на Фондот врши Министерството за здравство. Фондот е одговорен за спроведување на здравственото осигурување.


Министерството за труд и социјална политика ги врши работите што се однесуваат на:
работните односи, вработувањето и вработеноста; пензиско-инвалидското осигурување; заштита на работниците при работењето; материјалното обезбедување на привремено невработените; платите и животниот стандард; социјалната политика; социјална заштита на неспособно за работа население и социјална заштита на работоспособно и материјално необезбедено население; хуманитарна популациона политика заради усогласен економски развој; правните односи на бракот, семејството и вонбрачната заедница; односите меѓу родителите и децата, старателството и посвојувањето; унапредувањето на рамноправноста на половите; заштита на децата и малолетните лица; заштита на младината и жените; заштита на лицата со попреченост; заштита на цивилните инвалиди од војната и на семејството чиј хранител е на задолжителна воена служба; заштита на борците од Антифашистичката војна и од сите национално ослободителни војни на Македонија, на воените инвалиди, на прогонуваните и затворените за идеите на самобитноста на македонскиот народ и неговата државност, како и на членовите на нивните семејства кои немаат можности за материјална и социјална егзистенција; надзор од негова надлежност и врши други работи утврдени со закон.
Во состав на МТСП се: Управата за прашања на борците и воените инвалиди и Државниот инспекторат за труд.
Установи за социјална заштита:
-Центар за социјална работа
-Установа за сметување на деца и младинци без родители и родителска грижа
-Установа за сместување на деца и младинци со воспитно-социјални проблеми и со нарушено поведение
-Установа за сместување на деца и младинци со пречки во психичкиот развој
-Установа за сместување на деца и младинци со телесна инвалидност
-Установа за сместување на стари и возрасни инвалидизирани лица
-Установа за стари лица
-Установа за возрасни инвалидни лица
-Установа за возрасни лица со умерени и тешки пречки во психичкиот развој
-Установа за проучување на социјалните појави и проблеми и унапредување на социјалните дејности
Завод за социјални дејности во својата работа остварува истражувачки и развојни функции компатибилни со потребите на системот на социјалната заштита, ги следи проблемите и прашањата поврзани за заштита на децата, семејството, групите на население изложени на социјален ризик, врши надзор над стручната работа на центрите за социјална работа и установите за социјална заштита. Работата на Заводот е уредена со Законот за социјална заштита ("Службен весник на РМ" бр. 50/97, 16/00 , 17/03 и 65/04 )
Заводот е јавна установа од областа на социјалната заштита .
Статутот на Заводот го носи Управниот одбор на установата, а согласност дава Министерството за труд и социјална политика. Управниот одбор е составен од пет члена, од кои три ги именува основачот - Владата на Република Македонија, а два члена претставници на вработените во установата. Директорот на установата го именува и разрешува Министерот за труд и социјална политика.
Центрите за социјална работа се јавни установи основани за подрачјето на една или повеќе општини. Во Републиката се основани 27 меѓуопштински центри за социјална работа кои работат со месна надлежност за сите општини. Во рамките на социјалната заштита центрите за социјална работа на граѓаните, семејствата и групите на население изложени на социјален ризик им обезбедуваат услуги и се преземаат мерки преку кои се остварува социјална превенција, вонинституционална заштита, институционална заштита и право на социјална помош.
Со Центарот за социјална работа управува Управен одбор, составен од пет членови именувани од основачот, од кои еден член е предложен од советот на општината на подрачјето на седиштето на центарот за социјална работа односно градот Скопје, еден член од редот на стручните работници во центарот за социјална работа и три члена на основачот- Владата на Република Македонија .
Фонд за пензиско и инвалидско осигурување на РМ
Во Фондот на пензиското и инвалидското осигурување на Македонија се остваруваат и спроведуваат правата од пензиското и инвалидското осигурување.
Со Законот за пензиското и инвалидското осигурување и Статутот на Фондот уредени се својството на Фондот на ПИОМ на правно лице и дејноста на Фондот од јавен интерес.
Во надлежност на Фондот на ПИОМ се: извршување на политиката на развојот на пензиското и инвалидското осигурување, се следат и анализираат состојбите во пензиското и инвалидското осигурување; се предлага преземање на мерки за унапредување на системот на пензиското и инвалидското осигурување; се преземаат мерки за ефикасна и редовна наплата на придонесот за пензиско и инвалидско осигурување; се преземаат мерки за рационално користење на средствата потребни за обезбедување на правата од пензиското и инвалидското осигурување; се спроведуваат меѓународните договори и меѓудржавните спогодби од областа на пензиското и инвалидското осигурување; се вршат други работи определени со закон, статут и други општи акти на Фондот.
Министерството за труд и социјална политика врши надзор над работењето и законитоста на работењето на Фондот на ПИОМ.
За својата работа, Управниот одбор на Фондот, најмалку еднаш годишно поднесува извештај за работењето пред Владата на Република на Македонија.
Агенција за вработување на Република Македонија
Агенцијата за вработување на Република Македонија во рамките на својот делокруг решава за правата на невработените лица во прв степен и врши исплата на паричниот надоместок врз основа на донесено решение, ја следи вработеноста, вработувањето и невработеноста и нивните меѓусебни влијанија, врз основа на што предлага мерки за унапредување на вработувањето, води евиденција на невработените, води евиденција на работодавците, посредува при вработувањето помеѓу работодавците и невработените лица кои бараат вработување, ги следи потребите за вработување, соработува со работодавците, обезбедува информации на работодавците и на невработените лица за пазарот на трудот, посредува за вработување на невработени и други лица кои бараат работа од Република Македонија во странство, издава одобрение за вработување на странски државјани и лица без државјанство за работа во Република Македонија, управува и ги насочува средства што се остваруваат по основ на придонесот за вработување и другите средства што се обезбедуваат за тие намени, а врши и други работи согласно Статутот на Агенцијата за вработување на Република Македонија ("Службен весник на РМ" бр.10/98, бр.16/99, бр.45/01, бр.34/02 и 79/04).
Со измените и дополнувањето на Законот за вработување на инвалидни лица формиран е Посебен Фонд за обезбедување услови за вработување и работење на инвалидните лица. Со средства од овој фонд се реализира правото за оспособување за работа (професионална рехабилитација) и вработувањето на инвалидните лица.
Фонд за здравствено осигурување на Македонија
Во Република Македонија е воспоставено задолжително здравствено осигурување за сите граѓани врз начелата на сеопфатност, солидарност, еднаквост и ефикасно користење на средствата. Задолжителното здравствено осигурување го спроведува Фондот за здравствено осигурување на Македонија (во натамошниот текст: Фонд), како самостојна и единствена финансиска институција на која и се дадени права и обврски за спроведување на задолжителното здравствено осигурување на територијата на Република Македонија. Согласно член 53 од Законот за здравственото осигурување ("Службен весник на РМ", бр. 25/00, 34/00, 96/00, 50/01, 11/02 и 31/03) Фондот има својство на правно лице, врши дејност од јавен интерес, врши јавни овластувања и е самостоен во својата работа.
Со Законот за здравственото осигурување на Фондот му се дадени права, обврски и одговорности да ги планира и прибира средствата од придонесот за задолжително здравствено осигурување, со општи акти поблиску да го утврдува начинот на остварување на правата и обврските на осигурените лица, да обезбедува остварување на права од задолжителното здравствено осигурување на осигурените лица, да ги плаќа здравствените услуги и парични надоместоци, да презема мерки за ефикасно, ефективно и економично користење на средствата, како и други права и обврски од задолжителното здравствено осигурување.
Со работата на Фондот управува Управен одбор, како највисок и единствен орган на управување со работата на Фондот. Управниот одбор се состои од 13 членови кои ги именува Собранието на Република Македонија за време од две години и тоа: шест претставници од осигурениците, двајца претставници од работодавците, тројца претставници од здравствените установи и по еден претставник од Министерството за здравство и Министерството за финансии. Мандатот на членовите на Управниот одбор е две години.
Со работата на Фондот раководи директорот на Фондот. Директорот на Фондот се назначува од страна на Управниот одбор, а согласност на одлуката за именување дава Владата на Република Македонија. Мандатот на директорот е четири години, со можност за уште еден мандат.
b)
Здравстена заштита
Стручните, административните и другите работи на Фондот се извршуваат во единствена стручна служба за територијата на целата Република. Стручната служба е организирана во:
-централна служба со седиште во Скопје, во која се вршат најстручните работи како што се: раководењето, нормативно-правните работи, економско-аналитичките работи, финансиските и сметководствени работи, контролните функции, информатичките и другите работи кои обезбедуваат единство во вршењето на работата на Фондот и
-триесет подрачни служби кои се организирни за подрачјето на една или повеќе општини, во кои на осигурените лица им се обезбедуваат услови за остварување на правата и обврските од задолжителното здравствено осигурување.
Вработување - Во целиот систем на осигурување во случај на невработеност на национално ниво востановена е Агенцијата за вработување на Република Македонија, а на локално ниво работат подрачни единици - 30 центри за вработување, без својство на правно лице.
Социјалната заштита се спроведува од јавни установи основани од Владата на РМ, со донесување на Одлука за утврдување на мрежата на потребниот вид и број на јавни установи. Постои законска можност да се основаат приватни установи за социјална заштита (освен за основање на центри за социјална работа и установи за сместување деца со воспитно- социјални проблеми) на начин, услови и постапка пропишана со Закон. Одлука за основање на приватна установа за социјална заштита носи Владата на РМ, а Министерството за труд и социјална политика дава дозвола за исполнетост на законски предвидените услови за отпочнување со работа.
Во оваа област, органите на општината исто така имаат можност да основаат јавни установи, освен за основање на центри за социјална работа и установи за сместување деца со воспитно-социјални проблеми.


Со измените и дополнувањето на Законот за социјална заштита, донесени во септември 2004 година, извршена е децентрализација на Јавните установи за стари лица кои во целост преминуваат во надлежност на општината, односно Градот Скопје, зависно од подрачјето на кое се основани. На органите на општината, односно Градот Скопје е пренесено правото да одлучуваат за домување на корисниците на социјалната заштита, како и да развиваат воининституционални и инстутиционални облици на заштита, донесуваат програми од социјална заштита и обезбедуваат средства за реализација на истите. Програмите ги спроведуваат центрите за социјална работа.
Дневните центри за дневно и привремено згрижување на социјално исклучени лица можат да се основат како самостојни установи или во состав на јавните установи од страна на државата, физички и правни лица и од единиците на локалната самоуправа. Во политиките на МТСП е предвидена можност, дневните центри кои се основани од државата постепено да се децентрализираат и преминат во управување на општината.
Надзорот на работата на општината во примена на Законот за социјална заштита го следи и спроведува Министерството за труд и социјална политика.
Основачките права и обврски спрема постојните јавна установа за стари лица, со одлука од Владата на Република Македонија ги превзема Општината, односно градот Скопје на чие подрачје е седиштето на установата. Директотор на Јавната Установа за стари лица го избира градоначалникот на општината, односно градот Скопје. Вработените ќе ги остваруваат своите права од работен однос како вработени во јавна установа основана од општината.
Во системот на социјална заштита, со измените и дополнувањето на Законот за социјална заштита се воведува можност одредени работи од социјалната заштита да ги вршат здруженија на граѓани. Законот предвидува воведување на Регистар на здруженија на граѓани. Вршењето на одредените работи од социјална заштита ќе се реализира со доделување на дел од средствата преку јавен конкурс, на здружение на граѓани запишано во Регистарот на Министерството за труд и социјална политика, за вршење на доверената работа. Меѓусебната соработка помеѓу здружение на граѓани и Министерството за труд и социјална политика, во поглед на начинот на вршење на одредената работа од социјална заштита ќе се уреди со меѓусенбен договор.
Правата за заштита на децата ги обезбедува државата, а со Законот за заштита на децата е дадена можност поголем обем на права да обезбеди општината, Градот Скопје и општината во градот Скопје, доколку за тоа обезбеди средства од сопствени извори.
Со спроведување на процес на законски измени во правец на децентрализација на областа, а во функција на рационализација, одлучувањето за правoто на детски додаток, посебен додаток и помош за опрема на новороденче е пренесено во надлежност на центрите за социјална работа, по процедура пропишана со Законот за социјална заштита. Управувањето, сопственоста, инвестициите и одржувањето на Детските градинки преминува во надлежност на општините.
Основачките права и обврски над постојните јавни установи за деца-детски градинки со одлука од Владата на Република Македонија ги превзема Општината, односно градот Скопје на чие подрачје е седиштето на установата. Директотор на Јавната Установа за деца- детска градинка го избира градоначалникот на општината, односно градот Скопје. Вработените ги остваруват своите права од работен однос како вработени во јавна установа основана од општината. Вработените воспитувачи во јавните детски градинки кои работат во групи на деца на возраст над пет години до седум години од 01.09.2006 година ги превземаат основните училишта согласно со Законот за основно образование.
c)
здравствена заштита
Фондот за здравствено осигурување, како носител на јавни функции има обврска најмалку еднаш годишно да доставува извештај за својата работа на Министерството за здравство, Владата и Собранието на Република Македонија. Годишниот извештај се доставува во рок од 60 дена од истекот на рокот за доставување на годишна сметка на Фондот .
Министерството за здравство ја следи работата на Фондот, а општите акти што ги носи Управниот одбор за спроведување на здравственото осигурување подлежат на согласност од Министерството за здравство.
Социјална заштита - Министерството за труд и социјална политика во целиот систем, го спроведува надзорот над законитоста во работата на јавните установи, како и над физичките и правните лица на кои им е дадена дозвола за вршење на работи од социјална заштита.
Министерството може да запре од извршување општ акт на било која установа за социјална заштита и да покрене постапка за оценка на уставноста и законитоста пред Уставниот суд на Република Македонија.
Министерството може да нареди престанок за вршење на дејност од страна на физичко или правно лице, ако смета дека таа дејност е на штета на клиентите.
По правото на вршење надзор над законитоста Министерството може да укине или поништи било кој поединечен акт (решение) на било кој вид на установа за социјална заштита.
Надзор над стручната работа во установите за социјална заштита и кај физичките и правни лица кои ја вршат оваа дејност го врши Заводот за социјални дејности. Целите на надзорот се контрола на ефикасноста во работата, укажување на недостатоците, стручна помош и унапредување на функција во делувањето на установите.
Во центрите се решава за сите права од социјалната заштита и се укажува вонинституционална помош на граѓаните. Центарот ги обединува јавните овластувања и стручната социјална работа. Затоа тој решава врз основа на Општата управна постапка во прв степен за права утврдени со посебни прописи, а по жалба во второстепена постапка решава Министерството за труд и социјална политика.
Судската заштита се остварува преку можноста за покренување на управен спор, пред Врховниот суд.
Правата од пензиското и инвалидското осигурување се остваруваат во Фондот на ПИОМ (надлежен орган за решавање во прв степен). За правата од пензиското и ивалидското осигурување кои се остваруваат во ФПИОМ, во втор степен одлучува Комисија на Владата на Република Македонија. Заштитата на правата од пензиското и инвалидското осигурување не завршува со двостепеноста во управната постапка пред Комисијата на Владата на РМ, против натамошните решенија во управна постапка се обезбедува и судска заштита со заведување на управен спор до Врховниот суд на Република Македонија.
Составен дел на прописите кои ја уредуваат областа на пензиското осигурување е Законот за задолжително капитално финансирано пензиско осигурување ("Службен весник на РМ" бр. 29/02, 85/03 и 40/04) чија имплементација е планирана активност. Датумот на имплементација на Законот за задолжително капитално финансирано пензиско осигурување поврзан е со датумот на издавање на првата континуирана емисија на државни обврзници, но не подоцна од шест месеци од тој датум. Со овој закон уредено е основањето на Агенција за супервизија на заколжително капитално финансирано пензиско осигурување. Агенцијата за супервизија на задолжително капитално финансирано пензиско осигурување е агенција на која и е доверена супервизија на работењето на друштвата кои ќе управуваат со приватните пензиските фондови и на пензиските фондови. Со овој закон исто така уредено е Министерството за труд и социјална политика да врши надзор на законитоста на работењето на Агенцијата. Со цел постигнување на целосност во легислативата која ќе го регулира ново реформираниот систем на пензиско осигурување, планирана активност е подготовка и донесување на Закон за доброволно капитално финансирано пензиско осигурување.
Во системот на остварување на правата на децата согласно Законот за заштита на децата, сите права кои се однесуваат на парични примања (детски додаток, паричен надоместок за помош и нега од друго лице и помош за опрема за новороденче) се финансираат од Буџетот на Република Македонија. Министерството за труд и социјална политика ја креира политиката на заштитата на децата и врши надзор на спроведувањето и остварувањето на правата на децата согласно цитираниот пропис.
3.Ве молиме дадете информации за финансирање на социјалнаото осигурување:
a)Главни извори на финансирање за социјално осигурување (даноци, придонеси, државни субвенции) и вклучени институции (Државата, регионални власти, НВО, приватни домаќинства итн.)
b)Главни финансиски принципи на полето на социјална заштита
(pay-as-you-go, меѓугенерациска солидарност), други извори на финансирање);
c) Финансиска администрација на социјалното осигурување: стапки на придонес, основа на придонеси и даночна основица, дали постои највисоко и најниско ограничување на основиците за придонеси?
a)
Финансирање на системот на здравствена заштита.
Здравствениот систем во Република Македонија се финансира од неколку извори. Најзначаен извор за финансирање се средствата од придонесите за задолжително здравствено осигурување кои обезбедуваат повеќе од 90% од вкупните средства за здравствената заштита и останатите права од здравственото осигурување. Покрај средствата од придонесите, за финансирање на здравствената заштита се остваруваат приходи од: партиципација на осигурените лица, Буџетот на Републиката, претпријатијата и организациите, граѓаните како корисници на здравствени услуги, донации и други извори.
Здравствено осигурување во Република Македонија е воспоставено со Законот за здравственото осигурување. Задолжителното здравствено осигурување е установено за сите граѓани на Републиката врз начелата на сеопфатност, солидарност, еднаквост и ефикасно користење на средствата. Задолжителното здравствено осигурување го спроведува Фондот за здравствено осигурување на Македонија, како самостојна и единствена финансиска институција за спроведување на задолжителното здравствено осигурување. Покрај задолжителното здравствено осигурување со Законот е установено доброволно здравствено осигурување заради обезбедување на здравствени услуги кои не се опфатени со задолжителното здравствено осигурување.
Со задолжителното здравствено осигурување е опфатено скоро целото население во Република Македонија, било како осигуреници или како членови на нивните семејства. Тоа ги опфаќа лицата во работен однос, лицата кои вршат самостојна дејност, лицата кои се занимаваат со земјоделство и слични занимања, корисниците на пензии и други права од пензиското и инвалидското осигурување, борците, привремено невработените лица, воените и цивилните инвалиди, корисниците на социјална права и др.
Во здравствената заштита се обезбедуваат приходи од Буџетот на Републиката за спроведување на посебните програми за превентивна здравствена заштита, заштита од посебни заболувања кои во исто време претставуваат социјален проблем, лекувањето на лицата кои не се опфатени со задолжителното здравствено осигурување и здравствената заштита на посебните групи на население. Учеството на овие средства во вкупните приходи на здравствената заштита е помало од 1%.


Приходи во здравствената заштита се и средствата што ги плаќааат претпријатијата и другите организации врз основа на договор со здравствените установи за здравствени услуги на нивните работници кои не спаѓаат во основната здравствена заштита, за здравствени услуги кои претставуваат специфична здравствена заштита на работниците кои работат во посебни услови, на потешки работи и задачи или за услуги за кои од здравствените установи е барано достапност на здравствена заштита под поволни услови на нивните работници.
Во здравствените установи се остваруваат дополнителни приходи непосредно од граѓаните како корисници на здравствени услуги кои не се здравствено осигурени, од осигурените лица кога користат здравствени услуги кои не припаѓаат во основниот пакет на услуги. За овој дел не постојат прецизни податоци за финансиските износи што ги плаќаат болните.
Дополнителни приходи во здравствените установи се остваруваат од меѓународната помош, донациите на хуманитарните организации, донациите и прилозите на организации и поединци од земјата и странство. За висината на овие приходи, исто така, не постојат прецизни податоци.
Со Законот за здравственото осигурување се дава можност за воведување на доброволно здравствено осигурување за оние здравствени услуги кои не се опфатени со основниот пакет на услуги од задолжителното здравствено осигурување. Ова осигурување го спроведуваат друштвата за осигурување основани според прописите за осигурување, на начин и според услови што ги утврдува друштвото кое воведува доброволно осигурување. Во практика ова осигурување се уште не е воспоставено поради широкиот пакет на здравствени услуги опфатени со задолжителното здравствено осигурување, нискиот стандард на населението и поради се уште недоволниот интерес ниту од осигуреници ниту од друштвата за осигурување.
Со задложителното здравствено осигурување на осигурените лица им се обезбедуваат здравствени услуги од основниот пакет, на сите нивоа на здравствена заштита: на ниво на примарната, на ниво на специјалистичко-консултативната и на ниво на болничката здравствена заштита, вклучувајќи го и терцијарното ниво. Тоа значи, на секое осигурено лице му е дадаена можност да користи право на лекарски прегледи, испитувања заради дијагностицирање и лекување, лекови од листата на лекови што ја утврдува Фондот, ортопедски и други помагала, на сите нивоа на здравствена заштита, кога тие се потребни за заштита на здравјето на осигуреното лице, како и користење на здравствена заштита во странство.
Здравствените услуги во Република Македонија се обезбедуваат во јавни и во приватни здравствени установи. Согласно Законот, Фондот на здравствените установи им дозначува средства врз основа на договори за обезбедување на здравствени услуги на осигурените лица. Со договорите се утврдуваат видот, обемот и квалитетот на здравствените услуги кои се пружаат на осигурените лица, надоместокот кој се плаќа за договорените здравствени услуги и начинот на пресметување и плаќање на надоместокот за здравствените услуги. Ваквата обврска за договарање се применува и кај приватните здравствени установи.
Социјална заштита
Пензиското и инвалидското осигурување, Здравственото осигурување, како и осигурување во случај на невработеност се финансираат од придонеси. Во финансирањето на пензиското и инвалидското осигурување учествува и Буџетот на Републиката. Од Буџетот се обезбедуваат средства за финансирање на пензиите остварени под поповолни услови, како и за недостигот на средства на Фондот.
Пензиското и инвалидското осигурување задолжително се финансира врз основа на генерациска солидарност, а во текот на 2005 година ќе се издвојуваат средства и за капитално финансирано пензиско осигурување. Средствата собрани за генерациска солидарност се приходи на Фондот.
Социјалната заштита се финансира од Буџетот на Република Македонија.


Од Буџетот се финансират следните права:
-постојана парична помош;
-социјална парична помош;
-паричен надоместок за помош и нега од друго лице;
-здравствена заштита на корисниците на постојана парична помош, лицата сместени во друго семејство и во установа за социјална заштита и корисниците на паричен надоместок за помош и нега, ако не можат да се осигураат по друга основа;
-надоместок за плата за скратено работно време на родител поради нега на хендикепирано дете;
-еднократна парична помош и помош во натура;
-сместување во згрижувачко семејство;
-сместување во установа за социјална заштита;
-функционирање на Установи за социјална заштита и дневни центри;
-паричен надоместок на цивилни инвалиди;
-паричен надоместок на семејство чиј хранител е на задолжително отслужување на воениот рок.
Финансирање на социјалната заштита се спроведува врз основа на годишна Програма за остварување на социјалната заштита која ја носи Владата на Република Македонија.
Со законот за социјална заштита е предвидена можност да средствата за социјална заштита може да се стекнуваат и со склучување на договор за доживотно издржување со корисникот, подароци, легати, донации и наплата на услуги од корисници со цел во центарот за социјална работа да се формира фондација, како тело кое ќе го користи средствата за потребите на корисниците и развој на областа. Управувањето со фондацијата го врши управен одбор во кој има еден преставник од општината, заради заштита на интересите и унапредување на правата на граѓаните на конкретно подрачје. Ваквите активности се во фаза на воспоставување и понатамошно развивање.
Во Република Македонија нема закон за придонеси за задолжително осигурување. Во Законот за вработување и осигурувањето за време на невработеност се утврдени изворите и начинот на финансирање на правата од осигурување за време на нвработеност и дејноста на Агенцијата за вработување на Република Македонија.
Извори за финансирање на права од овој вид на осигурување се:
-придонесот за вработување што го пресметува и уплатува работодавецот од бруто платата на работникот;
-Буџетот на Република Македонија и
-други извори
Со Законот за вработување на инвалидни лица покрај 15% од вкупно остварените средства од постојниот придонес за вработување за финансирање на оваа категорија на лица се обезбедуваат средства и од:
-данокот на додадена вредност и царините уплатени од заштитните друштва во Буџетот на Република Македонија;
-подароци, легати и
-други извори.
За создавање поголеми услови и можности и поттикнување на вработувањето на инвалидни лица, во Заводот за вработување формиран е посебен фонд преку кој се обезбедуваат финансиски средства за вработување, за адаптација на работно место заради вработување на инвалидни лица кај работодавец или за самовработување, за набавка на опрема и адаптација на простор за вработување на инвалидни лица.


b)
Со измените на Законот за пензиското и инвалидското осигурување ("Службен весник на РМ" бр. 24/00), истовремено се уредува постојното државно пензиско и инвалидско осигурување , пензиското и инвалидското осигурување врз основа на генерациска солидарност во составот на новиот пензиски систем и основите на капиталното финансирано пензиско осигурување.
Во системот на тековно финансирање (pay-as-you-go) средствата се обезбедуваат преку придонесите и се користат за исплата на тековните пензии. Овој пензиски систем обезбедува дефинирани пензии според однапред утврдена формула и ќе биде финансиран со стапка на придонес од 13,78%. Правата од пензиското и инвалидското осигурување се обезбедуваат во случај на старост, инвалидност и смрт.
Задолжителното капитално финансирано пензиско осигурување се финансира врз основа на капитална компонента, врз основа на однапред дефиниран придонес.Стапката на придонес во вториот столб е 7,42% од бруто платата на вработениот.
Со воспосотавувањето и егзистирањето на повеќе слоен пензиски систем, ќе се постигне диверзификација на ризиците кој секој систем ги носи сам за себе.
Правата на граѓаните од социјална заштита се базираат на начелото на социјална правда и солидарност, врз основа на кои уставната определба, државата грижата за социјалната заштита на граѓаните ја остварува согласно начелото на социјална праведност.
c)
Осигурениците што се опфатени со задолжителното здравствено осигурување плаќаат придонес. Стапките на придонесот се утврдени со Одлуката за стапките, основиците и висината на придонесите за задолжително здравствено осигурување ("Службен весник на РМ" бр.4/01,50/01). Со Одлуката се утврдени стапките и основиците на придонес за задолжителното здравствено осигурување за секоја категорија на осигуреници.
Основиците на придонес за здравствено осигурување по категорија на осигуреници

Извор и обработка: Фонд за здравствено осигурување


Осигурениците од првата група плаќаат дополнителен придонес за задолжително здравствено осигурување за случај на повреда на работа и професионално заболување, во висина од 0,5% од бруто платата и надоместокот на платата. Дополнителниот придонес се плаќа поради зголемените ризици кои настануваат поради повреда на работа и професионално заболување при работа со средства на зголемена опасност или во услови штетни по здравјето на работниците.
Плаќањето на придонесите за задолжително здравствено осигурување се врши преку уплатните сметки на подрачните служби на единствена сметка на Фондот за здравствено осигурување. Покрај овие средства на сметката на Фондот се уплатуваат средства од Буџетот на Републиката, со кои се обезбедуваат дел од средствата за посебните програми за здравствена заштита, како и средства од камати и други приходи кои се остваруваат според посебни прописи.
Осигурените лица имаат обврска да плаќаат партиципација при користењето на здравствените услуги и лековите. Средствата од партиципација учествуваат со 3% до 4% од вкупните средства на здравственото осигурување.
Со Законот за пензиско и инвалидско осигурување утврдени се следните основици на осигурување:

Индивидуалните земјоделци заради пресметување и плаќање на придонесот се распоредуваат во основици на осигурување според висината на катастарскиот приход, и тоа:
Горна и долна граница на осигурување
1) Најниска основица
Основица за пресметување и плаќање на придонесот, односно основица на осигурување не може да биде пониска од 65% од просечната нето плата по работник во Републиката објавена во тековниот месец (освен за индивидуалните земјоделци). За период јануари-ноември 2004 година просечна најниска основица на осигурување за пресметување на придонесот за пензиско и инвалидско осигурување изнесува 7916,00- денари.
2) Највисока основица
Основица за пресметување и плаќање на придонес од плата, односно основица на осигурување не може да биде повисока од три просечни плати по работник во Републиката објавена во тековниот месец.
Највисока пензиска основица се однесува само за осигурениците кои ќе пристапат во задолжително капитално финансирано пензиско осигурување, односно во новиот пензиски систем.
Стапки на придонеси
Стапката на придонесот за пензиско и инвалидско осигурување изнесува 21,2% на бруто основица. Фондот на пензиското и инвалидското осигурување од средствата што ги остварува од сите извори на финансирање плаќа придонес за здравствено осигурување на корисниците на пензија по стапка од 14,694% на исплатените пензии.
4. Ве молиме да доставите преглед на надоместоците: права и услуги обезбедени преку социјалното осигурување (опфатеност, услови за стекнување со право, ниво на права, должина на користење на правото, оданочување на правата)
a)здравствена заштита.
b)боледување
c)породилно отсуство
d)инвалидност.
e)старост
f)семејни пензии
g)повреда на работно место и професионални болести
h)детски додаток
i)невработеност
j)минимални ресурси/социјална помош
k)долгорочна грижa
l)лица со намалена работна способност
a)
Со средствата од задолжителното здравствено осигурување на осигурениците им се обезбедуваат парични надоместоци и тоа: надоместок на плата за време на привремена спреченост за работа поради болест и повреда, надоместок на плата за време на отсуство од работа поради бременост, раѓање и мајчинство и надоместок на патни трошоци при користење на здравствени услуги.
b)
Надоместок на плата за време на привремена спреченост за работа поради болест и повреда (боледување) и надоместок на плата за време на отсуство од работа поради бременост, раѓање и мајчинство можат да остварат сите лица во работен однос, според прописите за работни односи кои со својата работа остваруваат плата и лицата кои вршат самостојна дејност и со својата работа остваруваат плата, а кои не можеле да ја остварат поради тоа што биле спречени за работа поради болеста, односно повредата или поради тоа што очекуваат раѓање на дете и отсуствуваат поради одгледување на детето.
Надоместок на плата може да се оствари доколку придонесот за задолжително здравствено осигурување е редовно уплатуван и оценката за привремена спреченост за работа да ја дал избраниот лекар, односно лекарската комисија на Фондот за спреченоста за работа над 16 дена.
Основица за пресметување на надоместокот на плата претставува просечниот месечен износ на исплатена нето плата на кој е платен придонес за задолжително здравствено осигурување во последните шест месеци пред настапување на случајот поради кој се стекнува правото на надоместок, односно пред започнување на боледувањето.
Висината за надоместок на плата за време на привремена спреченост за работа ја определува работодавецот, односно Фондот во зависност кој од нив го исплатува надоместокот, но најмалку во висина од 70% од основицата за надоместок на плата. Надоместокот на плата за време на спреченост за работа, кога тој паѓа на товар на Фондот, изнесува 85% од утврдената основица, за сите други случаи за кој се исплатува надоместок освен за повреда на работа и професионална болест, доброволно дарување на крв, ткиво или орган и отсуство од работа поради бременост, раѓање и мајчинство за кои надоместокот изнесува 100% од основицата.
Исплатата на надоместокот на плата до 60 дена на спреченост за работа се врши од средствата на работодавецот, а над 60 дена од средствата на Фондот за здравствено осигурување, освен во случај на нега на болно дете до тригодишна возраст; доброволно дарување на крв, ткиво или орган и отсуство од работа поради бременост, раѓање и мајчинство за кои од првиот ден на спреченост се исплатува од средствата на Фондот.
Исплатата на надоместокот на плата за време на привремена спреченост за работа може да се запре кога осигуреникот неоправдано не се јави на определен лекарски преглед и лекување или свесно не се придржува кон упатствата на лекарот; ако во времето на привремената спреченост за работа се утврди дека работи и остварува приход и на работодавецот кај кого нема други вработени, а во тој период остварува приходи, што би значело дека во тој период работи.
Осигурениците и членовите на нивните семејства можат да остварат надоместок на патните и дневни (само за стручен придружник) трошоци само ако се упатени да користат здравствени услуги во здравствени установи надвор од Републиката и право на патни трошоци ако се упатени да користат здравствени услуги во врска со дијализа и вежби за рехабилитација на видот, слухот и говорот надвор од местото на живеење, а кои се спроведуваат амбулантски. Износот на надоместокот се утврдува во висина на стварните патни и дневни трошоци.
c)
Исплата на надоместокот на плата за време на привремена спреченост за работа се врши додека трае спреченоста за работа, а исплатата на надоместокот за отсуство од работа поради бременост, раѓање и мајчинство се врши во траење од девет месеци, а доколку роди повеќе деца до една година (член 58 од Законот за работни односи).
d)
Инвалидност, согласно Законот за пензиско и инвалидско осигурување, е трајно намалување или губење на работната способност за работа која може да биде причинета со повреда надвор од работа или со болест, повреда на работа или професионалана болест.
Правата од инвалидското осигурување по основа на повреда на работа или професионална болест се стекнуваат под поповолни услови.
Не постои посебна инситуција за повреда на работа и професионална болест и правото на инвалидска пензија по овој основ се остварува во општиот пензиски систем.
Правото на инвалидска пензија се остварува по основ на намалена или загубена работна спообоност и од осигуреник со преостаната работна спсособност, ако најмалку една третина од работниот век е покриена со пензиски стаж (поповолни услови за осигуреници помлади од 30 години и за воени инвалиди од I-VI група).
Работен век е период изразен во полни години од навршени 20 години на живот (од 23 за осигуреници кои се стекнале со виша стручна спрема, а од 26 години за осигуреници со висока стручна спрема), па до денот на инвалидноста.
Во случај кога инвалидноста настапила како последица на повреда на работа или професионална болест, правото на инвалидска пензија се стекнува без оглед на навршениот пензиски стаж.


На инвалидската пензија по основ на загубена работна способност настаната пред навршување на 62 годинина живот (жена), односно 64 години живиот (маж), се определува и додаток на инвалидност во зависност од должината на пензискиот стаж .
Согласно Законот за социјална заштита, инвалидните лица имаат право на вонинституционална и институционална социјална заштита. Вонинституционалната заштита опфаќа право на прва социјална услуга, помош на поединец и на семејство, домашна нега и помош, дневно згрижување и сместување во друго семејство.
Институционалната социјална заштита опфаќа право на оспособување за работно-производна активност и право на сместување во установа за социјална заштита.
Правото на оспособување за работно-производна активност опфаќа упатување во установа за социјална заштита, надоместок на трошоци за сместување и исхрана, надоместок на трошоци за оспособување за работно - производна активност и надоместок за превоз.
Инвалидните лица согласно Законот за социјална заштита може да остварат право на социјална помош и тоа постојана парична помош за лицата неспособни за работа и социјално необезбедени, паричен надоместок за помош и нега од друго лице, право на здравствена заштита, ако инвалидното лице по друг основ не е осигурано, надоместок на плата за скратено работно време поради нега на хендикепирано дете, а правото на надоместок на плата за скратено работно време поради нега на тешко хендикепирано дете е утврдено со Законот за работни односи и истото се остварува во центарот за социјална работа. Висината на надоместокот на плата изнесува 30% од просечната плата исплатена во државата, а придонесите и другите обврски се пресметуваат во висина од 50% од основицата според Законот за пензиско и инвалидско осигурување, еднократна парична помош или помош во натура и право на домување.
Во Република Македонија нормативно е урдено правото на домашна нега и помош за стари, изнемоштени и инвалидни лица, но во праксата не е развиено. Во измените на Законот за социјална заштита е предвидено физичко лице со дозвола за работа добиена од Министерството за труд и социјална политика да ги дава овие услуги, врз основа на склучен договор со центарот за социјална работа.
Неколку години наназад се повеќе се развива обликот на воинситуционална заштита на лицата со попреченост со развивање на Дневни цетри, како и унапредување на обликот на заштита со сместување во згрижувачко семејство со што се создаваат услови за спроведување на процесот на деинституционализација.
Инвалидните лица своите права ги остваруваат и согласно Законот за вработување на инвалидни лица кој предвидува оспособување на инвалидното лице за практична работа за определени работи согласно потребите на работодавецот и инвалидното лице.
Работодавецот го упатува вработеното инвалидно лице на работно оспособување, ако тоа не е оспособено за вршење на соодветни работи.
Невработеното инвалидно лице на работно оспособување го упатува Агенцијата за вработување на Република Македонија.
Агенцијата односно работодавецот кој го упатува инвалидното лице на работно оспособување со работодавецот склучува договор со кој се регулираат условите под кои ќе се спроведува работното оспособување, траењето на оспособувањето, верификација на оспособеноста, средствата за работно оспособување и меѓусебните права и обврски.
Средствата потребни за работно оспособување се обезбедуваат од посебен фонд наменет за тоа.


e)
Во системот на социјална заштита старите лица се штитат преку остварување на право на постојана парична помош, еднократна парична помош, паричен надоместок за помош и нега од друго лице, здравствена заштита, сместување во установа за социјална заштита, како и вонинституционални облици на заштита.
Старосна пензија
Право на старосна пензија има осигуреник кога ќе наполни 64 години години живот (маж) односно 62 години живот (жена) и најмалку 15 години пензиски стаж. Во преодниот период од 1 септември 2000 година до 31.12.2007 година во однос на условите предвидени со Законот кој се применуваше до 31.08.2000 година, се зголемува условот на старосната пензија.
Старосна пензија може да оствари осигуреник со навршување 35 години пензиски стаж (жена), односно 40 години пензиски стаж (маж), ако на 01.09.2000 година имале навршено 30 години пензиски стаж (жена)и 35 години пензиски стаж (маж). Право на старосна пензија со наполнување на 35 години пензиски стаж (жена) и 40 години пензиски стаж (маж) може да остварат и осигурениците на кои стажот им се смета со зголемено траење, најдоцна до
01.09.2005 година.
f)
Членовите на семејството може да остварат право на семејна пензија:
-после смртта на корисникот на пензија;
-после смртта на осигуреникот кој навршиол најмалку 5 години стаж на осигурување или најмалку 10 години пензиски стаж, или кој исполнил услови за старосна или инвалидска пензија. Ако смртта настанала како последица на повреда на работа или професионална болест, правото се стекнува без на нваршениот стаж на осигурување.
Членови на смејство кои остваруваат право се :
-брачен другар (вдовица или вдовец) на возраст од 45 односно 55 години живот или ако врши родителска должност или е неспособен за работа.
Брачниот другар кој до настапување на осигурениот случај навршил 40 години живот (вдовица), односно 50 години живот (вдовец), стекнува право со наполнување 45, односно 55 години живот.
-разведен брачен другар правото го остварува под истите услови, доклку има право на издржување;
-деца до наполнети 15 години на живот, односнодо 26 години ако се на школување;
-децата неспособни за работаако осигуреникот или корисникот ги издржувал;
-родителите на осигуреникот ако ги издржувал.
g)
Паричен надоместок за телесно оштетување
Телесно оштетување е загубување или посуштествено оштетување на одделни органи или делови од телото, без оглед дали причинува инвалидност. Правото се остварува за телесно оштетување најмалку од 30% до 100% (повреда на работа или професионалана болест) без оглед на навршениот пензиски стаж, а за телесно оштетување од 50% до 100% (болест или повреда надвор од работа) под истите услови како за инвалидска пензија. Правото се остварува за телесно оштетување настанато за време на траење на осигурувањето (работен однос, вршење на дејност и други видови на задолжително осигурување- продолжено осигурување и осигурување по основ на невработеност за одреден временски период).
h)
Детски додаток се обезбедува како паричен надоместок за покривање на дел од трошоците во подигањето и развојот на детето.
Постапката и начинот на остварување на правото на детски додаток, како и висината на детскиот додаток е уредена со Законот за заштита на децата ("Службен весник на РМ" бр. 98/00, 17/03 и 65/04 ) и Правилникот за условите, критериумите и начинот за остварување на правата за заштита на децата (2003 и 2004 год.).
Право на детски додаток остварува еден од родителите на детето, државјанин на Републиката со постојано место на живеење во Републиката, за дете државјанин на Републиката и доколку детето е на редовно школување во Републиката, ако родителот е: вработен, корисник на пензија или на постојана парична помош, невработено лице кое прима паричен надомест, земјоделец - обврзник на данок на приход кој врши земјоделска дејност како единствено и главно занимање, занаетчија кој врши стари занаети или занаети кои се дефицитарни.
Странски државјанин кој има живеалиште на територијата на Републиката може да оствари детски додаток согласно Законот за заштита на деца.
Детски додаток се остварува во зависност од возраста на детето и материјалната состојба на семејството.
Право на детски додаток има еден од родителите или старателите за дете до наполнување на 18 години живот, доколку е на редовно школување, како и за дете кое наполно и трајно или за подолго од една година ќе остане неспособно за работа, односно поради болест не може да учи, но најдолго до 18 години живот на детето.
Детски додаток следува за сите деца што родителот ги издржува и тоа за: деца родени во брак или вон брак, посвоени деца, внуци, браќа, сестри како и за други деца земени на издржување.
За деца земени на издржување, детски додаток следува и кога тие имаат родители ако:
-родителите им се наполно или трајно неспособни за работа,
-се на издржување казна затвор,
-им е одземено родителското право и
-родителите се на редовно школување.
За деца земени на издржување, детски додаток следува само во случај кога и родителите и децата немаат имот или приход од кои децата можат да се издржуваат.
Детски додаток следува и за дете кое е без родителска грижа, а е сместено во згрижувачко семејство
Материјалната состојба на семејството се утврдува врз основа на вкупните приходи и примања на семејството остварени во претходната година и бројот на членовите на семејството.
Граничниот износ на просечните месечни приходи и примања по член на семејство за остварување на детски додаток за дете изнесува 16% од просечната плата исплатена по вработен во Републиката во првата половина од претходната година, а за самохран родител 32% од просечната плата исплатена по вработен во Републиката во првата половина од претходната година.
Висината на детскиот додаток изнесува: за дете до 15 години живот, односно додека е редовен ученик во основно училиште 4,60% од просечната плата исплатена по вработен во Републиката во првата половина од претходната година (537,74 денари за 2004 година), а за дете од 15 до 18 години живот, односно додека е редовен ученик во средно училиште 7,30% од просечната плата исплатена по вработен во Републиката во првата половина од претходната година (853,37 денари за 2004 година).
Независно од бројот на деца во семејството вкупниот месечен износ на детскиот додаток за децата за кој родителот го остварил правото изнесува најмногу 1.800,00 денари.
Посебен додаток
Посебен додаток како паричен надоместок се обезбедува за дете со специфични потреби кое има пречки во телесниот или интелектуалниот развој или комбинирани пречки во развојот до 26 години живот.
Дете со специфични потреби е дете со: тешка, потешка или најтешка пречка во физичкиот развој, умерен, тежок или длабок ментален хендикеп, најтешки облици на хронични заболувања, најтежок степен на оштетување на видот, слухот или говорот и повеќе видови на пречки (комбинирани) во развојот.
Право на посебен додаток остварува родителот или старателот на детето доколку и родителот (старателот) и детето се со постојано место на живеење во Републиката и ако детето е државјанин на Републиката.
Правото се остварува независно од материјалната состојба на семејството, бројот на децата во семејството, како и независно дали детето се школува.
Родителот покрај користењето на правото на посебен додаток може да оствари и право на детски додаток доколку ги исполнува условите за остварување на правото на детски додаток предвидени во Законот за заштита на децата.
Висината на посебниот додаток изнесува 27% од просечната плата исплатена по вработен во Републиката во првата половина од претходната година (3.156,30 денари за 2004 година).
Помош за опрема на новороденче
Правото на помош за опрема на новороденче се обезбедува за прво новородено дете како паричен надоместок и е еднократна помош на семејството. Правото го користи еден од родителите, државјанин на Република Македонија со постојано место на живеење во државата за дете родено во Република Македонија.
Правото се остварува независно од материјалната состојба за секое првородено дете, независно од тоа дали е детето родено во брак или вон брак.
Висината на помошта за опрема на новороденче изнесува 25% од просечната плата исплатена по вработен во Републиката во првата половина од претходната година ( 2922,50 денари за 2004 година ).
-Преглед на просечните приходи по член на семејство и висината на детскиот додаток во зависност од возраста на децата за 2004 година
-Вкупниот месечен износ на детски додаток за децата за кои родителот го остварил правото изнесува 1.800,00 денари (независно од вкупниот број на деца во семејството и возраста на децата)
i)
Правата на невработените лица се уредени со Законот за вработувањето и осигурување во случај на невработеност ("Службен весник на РМ" бр.37/97, 25/00, 101/00, 50/01, 25/03 , 34/04 и 04/05).
Со законот е утврдено задолжително осигурување во случај на невработеност за сите работници кои се во работен однос. Ова осигурување се темели на начелото на солидарност и взаемност и го опфаќа правото на паричен надоместок, правото на здравствена заштита согласно прописите за здравствено осигурување и правото на пензиско и инвалидско осигурување, во согласност со прописите за пензиското и инвалидското осигурување, парична помош за време на подготовката за вработување, обука, прекавалификација или доквалификација.
Стекнување на паричен надоместок
Правото на паричен надоместок го стекнува невработеното лице кое било во работен однос најмалку 9 месеци непрекинато или 12 месеци со прекин во последните 18 месеци.
Паричниот надоместок на невработеното лице му припаѓа од денот на престанокот на работниот однос, ако невработеното лице поднесе барање до Агенцијата за вработување во рок од 30 дена од денот на престанокот на работниот однос. Ако невработеното лице поднесе барање по истекот на рокот од 30 дена, паричниот надоместок му припаѓа од денот на поднесувањето на барањето за преостанатото време. Паричниот надоместок не му припаѓа на невработеното лице кое поднело барање по истекот на времето за кое според законот имало право на исплата на паричниот надоместок. Правото на паричен надоместок не може да го оствари невработено лице на кое работниот однос му престанал по негова вина или по негово барање.
Времетрање на паричниот надоместок
Времето за кое се исплатува паричниот надоместок зависи од времето за кое невработеното лице било осигурено во случај на невработеност.
Правото на паричен надоместок се исплатува од 3 до 12 месеци. На невработеното лице кое има над 15 години стаж на осигурување, а на кое му недостасуваат најмногу до 5 години пред исполнување на услови за стекнување право на старосна пензија, паричен надоместок му се исплатува до неговото вработување, односно до настапувањето на некои од основите за престанок на правото на паричен надоместок
Висина на паричниот надоместок
Висината на месечниот паричен надоместок за време на невработеност се утврдува врз основа на пресметаните и исплатени плати кај работодавецот согласно со Закон и колективен договор и изнесува 50% од просечната месечна нето плата на работникот за последните 24 месеци за лице кое има право на паричен надоместок до 12 месеци, а 40% за лице кое има право на паричен надоместок подолго од 12 месеци. Паричниот надоместок не може да изнесува повеќе од 80% од просечната нето плата по работник во Републиката, објавена за последниот месец.
Најнизок износ на паричен надоместок со законот не е утврден. Невработеното лице на кое работниот однос му престанал поради, економски, технолошки, структурални или слични промени, а при тоа работодавецот не му обезбедил вработување кај друг работодавец без огласување на работно место со преземање и склучување договор за работа на работно место кое одговара на неговата стручна подготовка, односно квалификација или стручно оспособување, преквалификација или доквалификација за работа кај друг работодавец, има право на еднократен надомест во вид на испратнина, во висина на едно месечна плата на работникот до 3, односно за секои 3 години работен стаж наполнет кај работодавецот кај кого му престанал работниот однос, а најмногу 8 месечни плати остварена во претходниот месец од денот на престанокот на работниот однос на работникот, што му исплатува на денот на престанокот на работнот однос.
Работодавецот може на работникот во овој случај да му исплати еднократен надомест во вид на испратнина и во поголем износ од износот утврден со законот.
Продолжување на правото на паричен надоместок
Паричниот надоместок на невработеното лице продолжува да се исплатува и по истекот на времето определено со закон, ако во текот на примањето на тој паричен надоместок настанат следните околности:
-на жена корисник на паричен надоместок за време на бременост и породување според прописите за работните односи и
-ако Агенцијата за вработување го упатила невработеното лице на обука, преквалификација или доквалификација до истекот на времето определено за тоа.
Запирање на паричниот надоместок и престанок на паричниот надоместок
Со Законот за вработувањето и осигурување во случај на невработеност таксативно се наведени причините за запирање на исплата на паричниот надоместок и престанок на правото на паричен надоместок.
j)
Системот на социјална заштита предвидува право на социјална помош, како паричен надоместок, помеѓу другите права и за следните категории на граѓани:
-постојана парична помош на лица неспособни за работа и социјално необезбедени;
-социјална парична помош на лица способни за работа и социјално необезбедени
Право на постојаната парична помош имаат лица неспособни за работа и социјално необезбедени, кои не можат да обезбедат средства за својата егзистенција врз основа на други прописи. Неспособно за работа се смета лице со умерени, тешки и најтешки пречки во интелектуалниот развој и лица со телесна попреченост, самохрана жена за време на бременост еден месец пред породувањето, и самохран родител до три годишна возраст на детето, дете до навршени 15 години или до 26 годиншна возраст додека е на редовно школување и жена и маж над 65 годишна возраст.
Постојната парична помош како основно парично право на корисникот се утврдува од просечната месечна нето плата по работник во Република Македонија остварена во последните три месеци и изнесува:
-носител самец 20%, носител со еден соуживател на правото 28% и носител со двајца и повеќе соуживатели на правото 40%.
Во Републиката правото на постојана парична помош во 2003 година, просечно месечно оствариле 5.176 носители (корисници). Исплатените средства просечно месечно за овој период изесуваа 14.337.135,00 ден.
Социјална парична помош може да остварат лица способни за работа и социјално необезбедени кои според други прописи неможат да обезбедат средства за егзистенција.
Поблиските услови, критериумите, начинот и постапката за утврдување и остварување на правото се уредени со Одлука која ја донесува Владата на Република Македонија.


Висината на социјалната помош се утврдува според релативната линија на сиромаштија, која на годишно ниво изнесува 36.000,00 денари, односно 3000,00 денари месечно.
Социјалната помош за едночлено домаќинство се определува во висина од 57% од пресметаното релативни линија на сиромаштијата.
Социјалната парична помош во Републиката во 2003 година, просечно месечно оствариле 61.813 носители (корисници). Исплатените средства просечно месечно за овој период изесуваа 138.825.028,00 ден.
Еднократна парична помош или помош во натура се доделува на лице или семејство кои се нашле во положба од социјален ризик, заради претрпена природна непогода, епидемија, смрт, подолго лекување во здравствена установа, на корисник на социјална помош кој земал земјоделско земјиште на плодоуживање и друга социјална криза.
Износот (висината) на едноркатната парична помош со акт (Правилник за определување на висината на правото на еднократна парична помош) го определува Министерот за труд и социјална политика.
Еднократната парична помош се определува од просечната месечна нето плата по работник во Република Македонија, остварена во последните три месеци.
Највисокиот износ на еднократна парична помош може да изнесува до износот од две просечни месечни нето плати по работник во Република Македонија, а најнискиот износ на еднократна парична помош до 30% од просечната месечна нето плата по работник во Република Македонија.
Под помош во натура, се подразбира обезбедување на облека, исхрана и други средства неопходни за минимална егзистенција.
Еднократна парична помош во Републиката во 2003 година, просечно месечно оствариле 1.178 носители (корисници). Исплатените средства просечно месечно за овој период изесуваа
2.622.364,00 ден.
k)
Кога едно лице нема соодветни услови за живеење во своето семејство или семејството заради различни причини не е во можност да се грижи за својот член се разгледува една од можностите за негово трајно згрижување.
Како ресурси за згрижување се државните и приватните установи за социјална заштита и згрижувачките семејства.
Во Република Македонија делуваат 11 државни установи и во нив се згрижени 1.540 корисници.
Од нив две установи се за деца без родители или без родителска грижа, “Дом за доенчиња и мали деца” во Битола за деца до 3 годишна возраст (за 102 деца) и “Детски дом 11 Октомври” во Скопје за деца и млади од 3 - 18 години (за 92 деца).
Во институцијата во Битола им се обезбедува исхрана, активности и севкупна грижа за нормален и правилен развиток на децата. Во институцијата во Скопје освен исхраната и активностите и воспитната работа, на децата им се обезбедува остварување на основно и средно образование.
За деца со воспитно-социјални проблеми и малолетни деликвенти има две установи. Првата е прифатилиштето во Скопје каде се згрижуваат запоставени и злоставувани деца( 70 деца и младинци) и се обезбедува исхрана, облекување, разновидни културни и забавни активности воспитно корективна и тераписка работа и остварување на основно и средно образование во зависност од возраста на детето.
Втората установа е воспитна установа за деца сторители на кривични дела,- кривично одговорни и кривично неодговорни (30 корисника).
Во ова установа освен сите активности наведени за прифатилиштето се остварува понагласена воспитно корективна и тераписка работа со штитениците.
За трајно сместување на деца и возрасни инвалидни лица во Република Македонија има три установи. Во Скопје постои установа за социјална заштита, воспитување и работно оспособување на лица со умерени пречки во психичкиот развиток за 99 корисници. Во оваа установа покрај сместувањето, нега и исхрана се обезбедува воспитна работа и работно оспособување согласно индивидуалните можности на децата. Во установата како посебни оддели делуваат: дневен центар за деца и дневен центар за возрасни лица со умерени и тешки пречки во психичкиот развој.
Втората установата во Демир Капија служи за трајно сместување на деца и лица,со тешки и длабоки пречки во интелектуалниот развој. Во оваа установа се обезбедува исхрана, облека и определени активности соодветни за овие лица. Во установата има околу 360 лица.
Во третата установа, Бања Банско (65 корисници), се сместуваат деца и возрасни лица, телесни инвалиди. Оваа установа обезбедува за нив исхрана грижа и културно забавни активности, а во исто време им овозможува на децата и лицата да посетуваат основно и средно образование.
Во Куманово, Скопје, Прилеп и Битола, постојат 4 установи за сместување на стари лица со 505 корисници . Во овие установи се обезбедува исхрана здравствена заштита и културно забавни активности за старите лица.
Законот за социјална заштита од 1997 година овозможува работа на приватниот сектор.
Во Република Македонија делува првата приватна установа за деца без родители и родителска грижа СОС - Детско село - Скопје, со 37 деца. Ова установа е основана од Меѓународната фондација СОС Киндердорф Интернационал- Австрија.
Во згрижувачките семејства (273) сместени се 310 деца. Во најголем број се деца без родители и родителска грижа. Во згрижувачките семејства има 99 возрасни лица, и тие се воглавно стари и инвалидни лица.
Во РМ активно се спроведува и подржува процесот на деинституционализација, преку алтернативни и помошни облици на заштита и згрижување на корисниците кои имаат потреба од трајно згрижување, како што се ширење на мрежата на дневни центри, сместување во згрижувачки семејства и прифаќање во примарните семејства.
l)
Намалена работна спосбност, согласно Законот за пензиско и инвалидско осигурување, постои кога осигуреникот со нормален работен напор повеќе не може со полно работно време да работи на работното место на кое е распореден, а со преостанатата работна способност може да работи најмалку со половина од полното работно време или со полно работно време на друго работно место со или без преквалификација или доквалификација.
Загубена работна способност е потполна неспособност на осигуреникот за вршење на својата работа и друга соодветна работа без можност за оспособување по пат на преквалификација или доквалификација.
Оценката на инвалидноста ја врши Комисија за оцена на работната способност во Фондот на пензиско и инвалидско осигурување и на утврдената инвалидност постои задолжителен контролен преглед.
Правата по основ на намалена односно преостаната работна способност и паричните давања се остваруваат кај работодавецот, а во Фондот само ако работниот однос престанал поради стечај или ликвидација на правното лице и за физичко лице со намалена работна способност кога правото на рапсоредување го остварува по пат на преквалификација или доквалификација.
Согласно Законот за социјална заштита право на паричен надоместок за помош и нега од друго лице има лице кое не може самостојно да ги врши основните животни потреби (не е во можност да се движи во станот ниту со користење на соодветни помагала, да одржува основна лична хигиена, да се облекува, да зема храна, ниту да врши други дејства за задоволување на основните животни потреби), односно лицето е неподвижно, потполно слепо, заболено од дистрофија или сродни мускулни или невромускуларни заболувања, церебрална или детска парализа, параплегија, како и лице со тешки и најтешки пречки во физичкиот развој над 26 годишна возраст.
Потребата од помош и нега се утврдува врз основа на наод, оценка и мнение од стручен орган за оцена на работната способност на Фондот за пензиско и инвалидско осигурување на Македонија, а за лицата со тешки, потешки и најтешки пречки во психичкиот или физичкиот развој до 26 годишна возраст од установа што со акт ја определува министерот за труд и социјална политика.
Висината на правото на паричен надоместок за помош и нега од друго лице се определува во зависоност од дијагнозата на болеста, а корисниците се групираат во две категории. Висината на паричниот надоместок за прва категорија изнесува 29%, а висината за втората категорија 25% од просечната месечна нето плата по работник во Република Македонија, остварена во поселедните три месеци.
5. Како корисниците се стекнуваат со различни права и надоместоци?
Како е осигурен пристапот до системот и ефикасноста на системот?
Постапката за остварување на правата и обврските од здравственото осигурување се пропишани со Законот за општа управна постапка. Постапката се поведува по барање на осигуреникот, односно членот на неговото семејство. Барањето, по правило се поднесува писмено. Подрачните служби на Фондот, односно Фондот е должен за поднесеното барање да донесе решение и да го достави на подносителот на барањето. Против решението на Фондот, подносителот има право на жалба до министерот за здравство, како второстепен орган. Жалбата се поднесува во рок од 15 дена од денот на приемот на решението. Министерот за здравство мора да донесе решение и да го достави до подносителот на барањето најдоцна во рок од два месеци од денот на поднесување на жалбата.
Против решението на министерот е обезбедена судска заштита на правата на осигуреното лице. Судската заштита се остварува со управен спор пред Врховниот суд на Македонија според Законот за управни спорови.
Правата од пензиско и инвалидско осигурување се различни бидејќи се стекнуваат во зависност од должината и обемот на вложените средтства за пензиското и инвалидското осигурување.
Постапката е обезбедена преку Стручната служба на Фондот на пензиското и инвалидското осигурување, со подрачни единици низ државата. Постапката е обезбедена со закон и други подзаконски акти кои се транспарентни. Барањата, односно поднесоците не подложат на такси. Ефикасноста на системот е обезбеден со автоматизација на бизнис процесите.
Невработеното лице ги остварува правата од осигурување во случај на невработеност во согласност со Законот за вработување и осигурување во случај на невработеност и прописите за општа управна постапка, кои се остваруват во Агенцијата за вработување, каде што е евидентирано невработеното лице, врз основа на поднесено барање.


Постапката за остварување право за време на невработеност ја води и подготвува решение раководителот на Центарот за вработување, кај кое невработеното лице е евидентирано, што значи дека за правата утврдени со Закон за вработување и осигурување во случај на невработеност, во прв степен одлучува министерството надлежно за работите на трудот. Жалбата против решението не го одлага извршувањето на истото.
Правото на паричен надоместок, невработеното лице го остварува со поднесување на барање до Центарот за вработување, каде што е евидентирано како невработено.
Правото од здравствено осигурување и пензиско и инвалидско осигурување невработените лица ги остваруваат по службена должност.
Подготовка за вработување (обука, преквалификација или доквалификација) се остварува по барање на работодавецот, доколку со тоа се обезбедува вработување.
Со измените и дополнувањата на Законот за вработување и осигурување во случај на невработеност од јули 2004 година се дава можност Агенцијата за вработување да врши услуги на обука, преквалификација или доквалификација пред престанокот на работен однос, краткорочни обуки за вработување на невработени лица, обука на работно место и обука за учество на невработени лица во јавни работи, самостојно и преку јавен оглчас, под услови утврдени со договор меѓу Агенцијата за вработување и обезбедувачот на обуката.
Што се однесува до вработување на инвалидни лица, тоа прашање е уредено со Законот за вработување на инвалидни лица, Правилникот за критериумите и начинот на доделувањето на средства од Посебниот фонд за обезбедување услови за вработување и работење на инвалидните лица, односно се утврдува начинот и условите за работно оспособување на невработено инвалидно лице заради вработување и работно оспособување на вработено инвалидно лице за практична работа за определени работи, согласно потребите на работодавецот и инвалидното лице.
Остварувањето на гореспоменатите права невработените лица ги остваруваат непречено, ажурно и благовремено, во рамките на процедурите утврдено со закон.
За правата на корисниците од социјална заштита во прв степен одлучува надлежниот центар за социјална работа, според местото на живеење или престој на корисникот. По жалба, во вторестепена постапка одлучува МТСП, а судска заштита се овозможува со поведување управен спор пред Врховниот суд на Република Македонија. Во спроведување на постапката се применува и Законот за општа управна постапка.
Центарот за социјална работа, согласно Законот за социјална заштита ги врши следните работи, како јавни овластувања:
-решавање на правата од социјална заштита, утврдени во Закoнот за социјална заштита;
-решавање за работите утврдени во семејно-правните прописи;
-постапување по работите утврдени со кривично-правните пропис;
-решава за правата утврдени со Законот за заштита на децата и тоа, детски додаток, посебен додаток и помош за опрема на новороденче.
Како корисник на социјална заштита може да се јават
-државјани на РМ, со постојано место на живеење во државата;
-странци со постојан престој во РМ;


-државјани на РМ кои немаат постојано место на живеење во државата и странци со кои немaат дозвола за постојан престој во РМ, ги користат правата од социјална заштита под услови утврдени со Законот за социјална заштита и друг закон.
Постапката пред центарот за социјална работа се поведува со поднесување на барање на граѓанинот, неговиот законски застапник, старател или по службена должност. Центарот за социјална работа по службена должност поведува постапка и тоа на сопствена иницијатива, по иницијатива на граѓанин, друго правно лице или орган. Граѓаните во постапката поднесуваат и други писмени поднесоци (приговори, жалби и сл.).
Првиот прием на граѓанинот во центарот за социјална работа го врши социјалниот работник. Разгледувањето на барањето и спроведување на постапката го врши стручен тим преку индивидуална работа со странката, семејството, групна работа, посети во семејството и други стручни и административни методи. Се разгледува и доставената документација кон барањето.
По барањето на граѓинот се одлучува со решение, во рок од 30 до 60 дена.
Правото на социјална парична помош се остварува согласно Законот за социјална заштита и Одлуката за условите, критериумите, висината, начинот и постапката за утврдување и остварување на правото за социјална парична помош. Барањето се поднесува еднаш годишно, а корисникот документите за приходите на семејството ги доставува тримесечно. По однос на потребните документи, граѓаните истите ги прибавуваат од повеќе институции, па во таа насока има потребно од институционално поврзување преку електронска мрежа, заради овозможување на интересорска размена на податоци. Центарот за социјална работа врши увид во домаќинството четири пати годишно. Обработката на податоците за стекнување и исплата на правото на социјална парична помош во сите центри за социјална работа се врши компјутерски. На овој начин постапката околу остварувањето и користењето на ова право е ажурна и во многу аспекти е подобрена услугата на овие корисници. Решението содржи одлука за висината на паричната помош, како и периодот во кој корисникот го остварува правото.
Врз основа на донесено решение, исплатата се врши преку пошта до домот на корисникот.
Пристапот до социјалната заштита е лесен и еднаков за сите граѓани. Граѓаните добиваат информации за своите права во Центарот за социјална работа, преку интернет страницата на Министерството, соопштениа, јавни кампањи, брошури, медиуми и др.
Ефикасноста и развиеноста на системот на социјална заштита соодветствува на ниската стартна материјална основа на областа и севкупноста економска состојба, малите можности на државата со буџетски средства да ги задоволи потребите на корисниците.
Во центрите за социјална работа и установите за згрижување на корисници постои потреба од соодветна доекипираност со стручен кадар, како би можеле да пружаат услуги на корисниците, согласно нивните потреби. Исто така е потребно и подобрување на опремата за работа, воведување на електронска поврзаност и софтверска подршка, кое прашање се планира да се надмине преку соработката на МТСП со Светската Банка.
Надзор над законитоста на работата на центрите за социјална работа го спроведува Министерството, а надзор над стручната работа го спроведува Заводот за социјални дејности.
6. Кој е одговорен за прибирање и обработка на податоците од социјалното осигурување и социјалната заштита? Дали постојат специјализирани социјално- истражувачки институти?
Социјална заштита


Прибирањето на податоците се врши примарно од центрите за социјална работа и установите за социјална заштита, а потоа од специјализирани здравствени организации, образовни институиции за лица со попреченост, судови, обвинителство и полиција. Во Република Македонија не постојат специјализирани социјални-истражувачки институти. Податоците ги собираат министерствата и институци определени со закон, кои крајно се обединуваат во Државниот завод за статистика.
Информациите за расходите се водат во МТСП.
Заводот за социјални дејности е одговорен за прибирање и статистичка обработка на податоците за бројот и видот на корисници и за бројот и видот на услуги, што се евидентираат во центрите за социјална работа и установите за социјална заштита, согласно Законот за социјална заштита.
Овие информации се собираат еднаш годишно во документирана форма и потоа се внесуваат во база на податоци. Базата се користи за публикување на статистички податоци во вид на годишен извештај, кој се доставува до МТСП, ЦСР, установите за социјална заштита и друга заинтересирана стручна јавност.
Државниот завод за статистика исто така, собира податоци за социјалната заштита, кои крајно се сублимираат во Национална статистика за појавата. Официјалните статистички податоци ги прикажува Државниот завод за статистика и истите ги објавува.
Институтот за социолошки и политичко-правни истражувања за потребите на проучување на социјалните појави и проблеми спроведува анкетни истражувања за потребите на одделни проекти, врз основа на што се изготвуваат истражувачки извештаи за помасовни појави. Извештаитe ги користат министерствата, медиумите и пошироката јавност.
Постојат одредени разлики во објавените податоци помеѓу наведените институции што се должи на остуство на единствена методологија на собирање на податоци на ниво на одредена социјална појава и непостоење на соодветна единствена регулатива за евиденција на податоците за корисниците за социјална заштита .
За прибирање на податоците кои се однесуваат на невработените лица, евидентирани во Агенцијата за вработување на Република Македонија и нивна обработка, одговорна е Агенцијата за вработување на Република Македонија.
Одговорен за прибирање и обработка на податоците од пензиското и инвалидското осигурување е Фондот на пензиско и инвалидско осигурување на Македонија. Оваа надлежност на Фондот е регулирана со Законот за матичната евиденција за осигурениците и корисниците на правата од пензиското и инвалидското осигурување ("Службен весник на РМ"
бр.16/04).
Податоците за осигурениците, корисниците на правата од пензиското и инвалидското осигурување и обрасците за плаќање на придонесот, освен за потребите на Фондот, служат и за статистички цели. Тие се разменуват и со други институции врз основа на договор, со цел да не се водат паралелни евиденции.
Заштитата на личните податоци од пензиско и инвалидско осигурување се обезбедуваат преку Уставот на Република Македонија, Законот за заштита на личните податоци, Законот за матична евиденција и други подзаконски акти.
За прибирање и обработка на податоци од здравствено осигурување одговорен е Фондот за здравствено осигурување.
Одговорни за собирање и обработка на податоците од здравствената заштита се Републичкиот завод за здравствена заштита и 10-те регионални заводи за здравствена заштита.


Како специјализирана институција за вршење на истражувачки работи во областа на здравството може да се јави и Републичкиот завод за здравствена заштита.
C. Пензии
Оценка на постоечкиот систем
1. Каква е стапката на јавно/приватно во вашата земја? Каква е улогата на задолжителните, професионалните и приватните пензиски системи за сигурноста на приходот во старост (различните столбови на системот)? Постои ли единствен систем за целото население? Постојат ли статистики за составот на приходот на старост (социјални трансфери (трансфер на социјални услуги), семејна поддршка, приход од труд, додатен приватен приход)?
Во Република Македонија воспоставен е повеќеслоен пензиски систем, од три столба, и тоа:
-I столб како задолжително пензиско и инвалидско осигурување, врз основа на генерациска солидарност;
-II столб задолжително капитално финансирано пензиско осигурување, врз основа на индивидуално капитално штедење;
-III столб како доброволно пензиско осигурување врз основа на индивидуална компонента.
-Задолжителното пензиско и ивалидско осигурување во првиот и во вториот столб преку која се обезбедува материјална и социјална сигурност за стари денови, претставуваат целина која се гледа преку:
-единствени услови за прием во осигурување (круг на осигуреници и останати услови за прием во осигурување);
-и првиот и вториот столб се задлжителни;
-исти услови за остварување право на старосна, инвалидска и семејна пензија;
-поврзаност при определувањето на пензијата, кога ќе се оствари пензија во првиот столб истовремено се остварува и ануитет, односно програмско повлекување на средствата од вториот столб.
Во поглед на сигурноста за време на старост, пензијата од првиот столб се одредува според однапред определена формула, а ануитетот во вториот столб спрема дефинирана уплата на придонес. Се оценува дека вкупната пензија од првиот и од вториот столб (кога ќе отпочне да се остварува), ќе обезбедат примања во согласност со обврските кои произлегуваат од Конвенцијата бр.102 од Меѓународната организација трудот .
Што се однесува до третиот столб - доброволно пензиско осигурување, ќе се уреди со идна законска регулатива.
Во пензискиот систем на Република Македонија во првиот и вториот столб, опфатени се осигуреници по основ од работен однос и физички лица што вршат дејност (самостојна и професионална дејност, како и земјоделците), што е во согласност со членот 27 од Конвенцијата бр. 102 од МОТ, а во врска со најнискиот минимум на заштита од социјалното осигурување.
Не постојат анализи на приходите во старост по сите основи на социјална заштита и социјално осигурување.
Во системот на социјалната заштита постојана парична помош по основ на неспособност за работа и материјална необезбеденост користат 2.485 стари лица, а сместување во дом за стари лица 505 стари лица.
2. Опишете го нивото и структурата на правата од системот: заменска стапка, распределба на пензии, усогласување на пензии и проблемот на сиромаштија меѓу пензионерите. Сметате ли дека пензискиот систем е соодветен во однос на приходот кој обезбедува сигурност во старост, меѓугенерациска распределба и намалување на сиромаштијата во старост.
Во задолжителното пензиско и инвалидско осигурување се остварува старосна пензија, инвалидска пензија по основ на загубена односно намалена работна способност и семејна пензија која се остварува после смртта на осигуреникот или корисникот на пензија.
Од 1 јануари 1994 година правата од пензиското осигурување уредени се со Закон, на ист начин за работниците, занаетчиите, земјоделците, освен за одредена категорија на осигуреници (воени осигуреници и осигуреници од полицијата и др.).
Движењето на бројот на корисниците на пензија на крајот на годината и бројот на вработените ( годишен просек) по години е следно:
Бројот на корисници на пензија секоја година се зголемува, меѓутоа од 1994 година со стапување во сила на новиот Закон за пензиско и инвалидско осигурување, бројот на корисници на пензија се зголемува со помала стапка на пораст, за разлика од претходниот период, како резултат на промената на условите за остварување право на пензија (укинување на докуп на стаж, подигнување на старосната граница).
Во вкупниот број на корисници на пензија на крајот на 2003 година, бројот на корисници на старосна пензија изнесува 133.008 корисници или 52,3%.
Просечната старосна пензија во декември 2003 година изнесува 8.421 денари или 70,4% во однос на просечната плата во Република Македонија за декември 2003 година, додека просечната пензија на сите корисници на пензија изнесува 7.346 денари или 61,4% од просечната плата.
Во следната табела се прикажани податоци за бројот на корисници на пензија и просечната пензија по видови:
Во Фондот се исплатуваат пензии и за 2.986 корисници на воена пензија преземени од поранешната југословенска армија и 6.773 корисници на минимална земјоделска пензија остварени според поранешниот закон за старосно осигурување на земјоделците од 1978 година.
Како што се гледа од табелата просечната старосна пензија е повисока од просечната инвалидска и семејна пензија, бидејќи по правило старосната пензија се остварува со повисока старост и со подолг пензиски стаж. Просечниот пензиски стаж на старосната пензија за корисниците на пензија кои правото на пензија го оствариле во 2003 година изнесува 34 години со просечна старост од 60 години, додека на корисниците на инвалидска пензија просечниот стаж изнесува 25 години, а просечната старост 51 година.
Корисници на пензија кои оствариле пензија под поповолни услови се:

Средствата за исплата на поповолните права се обезбедуваат од Буџетот на Републиката.
Усогласување (индексирање на пензиите)
Заклучно со 2003 година усогласувањето на пензиите се вршеше од 1 јануари и од 1 јули тековната година според движењето на просечната плата на вработените во Републиката (освен во периодот од 1997 до 2000 година кога усогласувањето на пензиите се вршеше според порастот на платите на вработените во нестопанството, кои растеа побавно од порастот на вкупните плати, што имаше влијание и врз усогласувањето на пензиите )и тоа:
-од 1 јануари според движењето на просечната плата на вработените во Републиката, остварена во декември претходната година во однос на просечната плата остварена во јуни истата година, и
-од 1 јули според движењето на просечната плата на вработените во Републиката, остварена во јуни тековната година во однос на просечната плата, остварена во декември претходната година.
-Усогласувањето на пензиите се врши и во пократки рокови доколку растот, односно падот на платите биде поголем од 5% за еден или повеќе месеци во однос на месецот за кој е извршено последното усогласување.
Во периодот од 1996 до 2003 година стапката на порастот на номиналните плати беше повисока од процентот на усогласување на пензиите, додека трошоците на животот беа со пониска стапка и во однос на платите и во однос на усогласувањето на пензиите што се гледа од следниот преглед

Сиромаштво
Поради усогласувањето на пензиите со помал процент од порастот на платите, во одредени години дојде до извесно опѓање на просечната пензија во однос на просечната плата. Меѓутоа, вкупното усогласување на пензиите изнесува 29,64% и во однос на порастот на платите од 35,15% е помало само за 4,1%, и е одржан соодносот на просечната пензија во однос на просечната плата од 61,4%.
Во следната табела дадена е структурата на корисници на пензија по групи :


На крајот на 2003 година, бројот на корисници на пензија, кои примаат пензија до 5.505,00 денари изнесуваше 113.926 корисници или 44,8% од вкупниот број на корисници. Меѓу корисниците со ниски пензии најмногу се корисници кои право на пензија го остварија со помал пензиски стаж и со ниски основици на осигурување (земјоделие, текстилна индустрија). Во вкупниот број на корисници со ниски пензии спаѓаат и работниците кои работеле во странство, а во Република Македонија оствариле сразмерен дел на пензија во зависност од годините на работа, а другиот дел од пензијата го примаат од странските носители на осигурување.
Заради заштита на корисниците на пензија кои остваруваат ниски пензии пресметани според стажот и платите е предвиден институт на најнизок износ на пензија. Со овој институт на осигуреникот му се гарантира износ на пензија кој е повисок од пензијата определена според должината на пензискиот стаж и остварените плати. Ова право не е условено од материјалниот статус на корисникот на пензија, туку се обезбедува на сите корисници на пензија на кои пензијата определена според должината на пензискиот стаж и остварените плати е под најнискиот износ на пензија. Институтот на најнизок износ на пензија се заснива на принципот на социјална праведност и неговата висина зависи од должината на работниот придонес изразен преку должината на пензискиот стаж. Тоа значи дека подолг пензиски стаж повлекува и повисок износ на најнизок износ на пензија.
Најнискиот износ на пензија се движи од најмалку 3.856,00 денари до најмногу 5.500,00 денари.
Со оглед на тоа што за подолг пензиски стаж се исплаќа повисок износ на пензија, осигурениците се потикнуваат да работат подолг период.
На крајот на 2003 година бројот на корисници на најнизок износ на пензија изнесува 89.910 корисници или 35,4% од вкупниот број на корисници на пензија.
Што се однесува до сигурен приход за старост, иако голем број на корисници на пензија примаат ниски пензиски примања, може да се констатира дека корисниците на пензија редовно ги примаат своите пензии и од 1993 година до сега не е задоцнето во исплатата на пензиите според утврдените рокови. Имено пензиите се исплаќаат во две групи и тоа: првата група на пензии во која влегуваат 88% од вкупнит број на корисници на пензија се исплаќа до 16 во тековниот за претходниот месец, а втората група на исплата во која влегуваат 12% од корисниците на пензија кои примаат повисок износ на пензија се исплатува околу 25 во месецот за претходниот месец.
Согласно Законот за социјална заштита и Одлуката за условите, критериумите, висината, начинот и постапката за утврдување и остварување на правото на социјална парична помош, како социјално необезбедено семејство може да се јави и домаќинство чиј член е корисник на пензија во износ помал од износот на социјалната парична помош која следува согласно исполнетост на условите.
3. Опишете ги постоечките проблеми на финансирање на пензискиот систем во вашата земја.
Пензиското и инвалидското осигурување се базира на тековно финансирање, врз основа на генерациска солидарност, односно сегашните вработени плаќаат придонес за пензиско и инвалидско осигурување, а со тие средства се исплатуваат пензиите. За пензиите кои се остваруваат под поповолни услови средствата се обезбедуваат од Буџетот на Републиката. Исто така од Буџетот на Републиката се обезбедуваат средства и за покривање на дефицитот на Фондот.
Вкупните расходи за пензиско и инвалидско осигурување во 2003 година изнесуваат 27.764,35 милиони денари кои во бруто домашниот производ учествуваат со 10,3%. Приходите од придонесите изнесуваа 17.654,84 милиони денари или 63,7% од вкупните приходи на Фондот, а од Буџетот на Републиката 7.740,95 милиони денари или 27,9%.


Финансиските проблеми не се многу изразени, бидејќи во изминатиот перод беа превземени повеќе мерки за подобрување на финансиската состојба на Фондот. Имено, на крајот на 1993 година беше зголемена стапката на придонес од 18 на 20% и беше воведено учество од 9,18% од акцизите на нафтените деривати, како дополнителни средства на Фондот со кои мерки се зголемија приходите на Фондот.
Во делот на рационализацијата на расходите со Законот за пензиското и инвалидското осигурување ("Службен весник на РМ" бр.80/93, 3/94, 14/95, 71, 96, 32/97, 24/00, 96/00, 50/01, 85/03, 50/04 и 04/05), кој стапи на сила од 1 јануари 1994 година беа превземени повеќе рестриктивни мерки за остварување право на пензија (зголемување старосна граница, укинување на докупот на стаж, намалување на заменската стапка, определување на пензиската основа од платите остварено во текот на целиот работен век), што придонесоа значително да се намали новиот прилив на пензионери. Со измените и дополнувањата на Законот за пензиското и инвалидското осигурување ("Службен весник на РМ" бр.14/95), се изоставија некои права кои припаѓаат во други области, а кои ги исплатуваше Фондот (парични надоместоци врз основа на намлена работна способност, помош и нега од друго лице), со што пензискиот систем станува конзистентен и ефективен за намените за кои е воспоставен.
За подобрување на наплатата на придонесот со Законот за изменување и дополнување на Законот за пензиското и инвалидското осигурување ("Службен весник на РМ" бр.85/03), се извршија измени и дополнувања на законот, со кои Фондот доби поголеми ингеренции и истите се однесуваат на донесување решенија за неплатен продонес и спроведување наплата на придонес по присилен пат.
Фондот ќе биде надлежен орган кој во единствена постапка ќе врши собирање на придонесот за првиот столб и ќе врши трансфер на задолжителното капитално финансирано пензиско осигурување. Податоците за уплата на придонесот ќе се добиваат месечно, поединечно за секој осигуреник што ќе придонесе за ефективна наплата на придонесот и ќе овозможи размена на податоците со други институции.
4. Кои економски стимуланси се воспоставени со пензискиот систем во поглед на учеството на пазарот на труд, политики на вработување? Постојат ли некои други стимуланси?
Економските стимуланси во македонскиот пензиски систем изразени преку организацијата на пензискиот систем позитивно влијаат на пазарот на трудот и од аспект на осигурениците и од аспект на системот во целина.
Гледано низ призма на осигуреникот позитивното влијае врз пазарот на трудот е изразено преку врската меѓу должината на стажот, заработувачката и уплатените придонеси во текот на работниот век, од една страна и остварената пензија, од друга страна. Имено, во првиот столб (pay-as-you-go) пензијата се пресметува врз основа на платите остварени во текот на целиот работен век. Во вториот столб (задолжителен капитално финансиран) пензијата зависи од акумулираните придонеси и остварените приноси од инвестициите. Тоа е стимуланс за поголемо учество на осигурениците на пазарот на трудот, односно, колку подолго работат толку поголеми пензии ќе остварат.
Што се однесува на влијанието на организацијата на пазарт на трудот од аспект на системот во целост, реформата значително придонесува кон зголемување на ефикасноста на македонскиот пазар на труд бидејќи долгорочно се очекува да се обезбедат услови за намалување на придонесот, а со тоа ќе се намали и цената на трудот. Оттука, логично е да се очекува ваквата појава да има влијание врз зголемувањето на учеството на работната сила, што значи намалување на невработеноста, како и влијание врз преминот на работниците од неформалниот во формалниот сектор на економијата.
Пензискиот систем има влијание на трудот и неговата продуктивност, акумулацијата на неговиот капитал и неговата алокација и развојот на стопанството во целина. Оттука, економските стимуланси, се очекува особено да бидат присутни во новиот пензиски систем во


Република Македонија, со капиталната компонента, која ќе започне да функционира во 2005 година. Задолжителното капитално финансирано пензиско осигурување ќе влијае на зголемување на штедењето кое ќе ја засили моќта на инвестирањето и ќе го поттикне пазарот на капитал и растот на економијата во земјата. Последователно на ова, се рефлектира и на раздвижувањето на пазарот на трудот, гледано долгорочно.
5. Постојат ли одредени групи кои се исклучени од системот т.е. не се покриени? Постои ли можност за „сопствено изземање“? Ако постои, дали се настанати одредени проблеми поради исклучување на одредени групи? Сметате ли дека овој систем овозможува непристрасност во поглед на родовата еднаквост на другите групи на населението.
Во пензискиот систем на Република Македонија не постои исклученост на одредени групи на население ниту пак во таа смисла има нееднаквост. Во состав на задолжителното пензиско и инвалидско осигурување вклучени се сите работници кои имаат засновано работен однос или вршат дејност и тоа за цело време додека го има тој статус. Заради обезбедување на континуитет на задолжителното пензиско и инвалидско осигурување постои и вид на доброволно осигурување - продолжено осигурување кое функционира во првиот столб.
Со задолжително пензиско и инвалидско осигурување (право на пензија) опфатени се лица и осигуреници кои се ангажирани на одделени работи (во акции за спасување или одбрана од елементарни непогоди, на организирани младински и други акции, на обука по покана од органите на одбрана и давање помош на органите на внатрешни работи).
Во задолжитеното пензиско и инвалидско осигурување на секој поединец се обезбедува еднаквост без оглед на пол или национална припадност. Таа еднаквост се остварува во:
−исти услови на пензионирање;
−во еднакви услови за плаќање на придонес и еднакви проценти на плаќање на придонес за сите осигуреници со исто својство;
−во еднакви услови за оставување права на пензија, со исклучок на условите во поглед на годините на живот за старосна пензија за жена која е пониска за две години од старосната граница за маж;
−во еднаков начин на пресметување на пензијата(за иста плата и исти пензиски стаж - иста пензија),
−во еднакви услови за исплата на пензијата во Република Македонија и странство.
6.Дали јавноста смета дека вашиот систем е транспарентен и административно ефективен? Дали е општо прифатен меѓу населението?
Пред воспоставување на тростолбниот пензиски систем направени се низа истражувања на јавното мислење, со значителна поддршка на јавноста.
Исто така, при усвојување на законскиот проект за пензиска реформа беа организирани различни облици на јавни настапи, работилници, медиумска кампања. Во сето ова беше вклучен и синдикатот на Република Македонија.
Начинот на кој се вршеше истражувањето на јавното мислење во 2001 година вклучуваше:
−базични и периодични истражувања, со примерок од најмалку 1200 испитаници, со географска застапеност во целата земја, како и рамноправна застапаеност по половата и возрасната структура на испитаниците;


−фокус групи со географска застапеност во целата земја, како и рамноправна застапаеност по половата и возрасната структура на испитаниците и
−длабински интервјуа со креаторите на јавното мислење.
Може да се каже дека јавноста постојниот (ПАЅГО) систем го смета како недоволно транспарентен и тром во ефективноста на администрирањето. Нетранспарентноста се посочува во нередовнoста на информациите за уплатата на придонесите од страна на работодавците и најчесто се случува тие информации да ги добијат дури пред самото пензионирање. Додека пак во однос на ефикасноста на администрирањето, според јавното мислење има потреба да се скрати времето на постапките во остварување на правата од пензиското и инвалидското осигурување. Ова се потврдува со резулатите од истражувањето каде транспарентноста на постојниот пензиски систем е оценета со 3,34 (од скала на оценки од 1 до 5) според Базичното истражување во јули 2001 година по што се забележува негативен тренд со Периодичното истражување во ноември 2001 и има оценка од 3,21. Што се однесува до ефикасноста во администрирањето на системот резултатите од истиот период на истражување покажаа оценка од 3,38 за јули 2001 година, односно 3,0 во ноември 2001 година.
Со реформата на пензискиот систем со воведување на капитално финансирано пензиско осигурување (втор столб) ќе се обезбеди многу повисок степен на транспарентност, како и поефикасно администрарање на системот.
Од спроведените истражувања на јавното мислење покрај горе наведените резултати ги издвојуваме следните поважни прашања со добиените резултати:
−51% од испитаниците веруваат дека пензиското осигурување ќе се подобри со воведување на приватните пензиски фондови (Периодично истражување, ноември 2001 година; - зголемување на процентот на испитаници кои веруваат во подобрувањето за 9% во однос на Базичното истражување од јули 2001 година)
−65% од испитаниците очекуваат дека реформираниот пензиски систем ќе обезбеди повисоки пензии, нивна сигурна и редовна исплтата и побезбеден пензиски систем (Периодично истражување, ноември 2001 година)
−60% од испитаниците се изјасниле дека би се вклучиле во реформираниот пензиски систем (Периодично истражување, ноември 2001 година, зголемување на позитивниот став за 6,5% во однос на Базичното истражување од јули 2001 година)
−Околу 70% од испитаниците имаат позитивен став кон реформираниот пензиски систем (Периодично истражување, ноември 2001 година, зголемување на позитивниот став за 25% во однос на Базичното истражување од јули 2001 година)
−½ од испитаниците тврдат дека знаат кој е сопственик на средствата во приватните пензиски фондови (Периодично истражување, ноември 2001 година)
Од вкупните испитаници се издвоени следниве заклучоци во однос на нивната структура: а) најголема свесност за реформите постои кај населението на возраст меѓу 25 и 44 години; б) поголема инволвираност на урбаното население; в) поголема инволвираност на мажите; г) помала инволвираност и мала недоверба кај наслението на возраст од 55 и повеќе години.; д) помладото население на возраст меѓу 18 и 24 години е помалку информирано, но со позитивен став кон реформите и ѓ) позитивен тренд во ставовите по прашањето на реформата на пензискиот систем и предложените решенија.


Проценка на идните предизвици
7. Проценете ја финансиската одржливост на системот (за секој столб) во поглед на демографски, економски и социјални промени.
Македонскиот пензиски систем се уште е во процес на транзиција, затоа што се зголемува старосната граница за стекнување право на старосна пензија, така што за маж од 63 години се зголемува на 64 години живот, а за жена од 60 години на 62 години. До 2007 година постепено ќе се зголемува старосната граница за остварување право на старосна пензија за осигуреник жена. Пресметковниот период за определување на пензијата се зголемува, односно пензијата ќе се определува од платите остварени во целиот работен век (параметички реформи на пензискиот систем извршенин во 1994 година). Наведените промени во иднина позитивно ќе влијаат на соодносот осигуреник - корисник на пензија како и на приходите и расходите на пензиското осигурување.
Почнувајќи од 1985 година бројот на вработените постојано се намалува, што има негативно влиајние и во остварувањето на средствата од придонесите за пензиско и инвалидско осигурување. Така, соодносот осигуреник и корисник на пензија во 1993 година изнесува 2,4 осигуреник во однос на 1 корисник на пензија, во 2000 година опадна на 1,5 осигуреник во однос 1 пензионер додека во 2002 и 2003 година тој сооднос изнесува 1,3 осигуреник во однос 1 корисник на пензија. За одржливост на пензискиот ситем потребно е односот осигуреник корисник на пензија да изнесува 3:1.
Со пензиски систем од три столба се надминува проблемот предизвикан од неповолните демографски движења, кои на ситемот со еден столб исклучително негативно влијае.Повеќеслојниот пензиски систем на долгорочна основа обезбедува солвентност на пензискиот систем на долг рок. Со намалувањето на обемот на државниот пензиски систем за сметка на воведување на капитално финансирен систем, долгорочно, ќе се намалат обврските на државниот систем, со што ќе се постигне намалување на јавната потошувачка како резултат на намалените трошоци за пензии.
Пред воспоставување на новиот пензиски систем правени се низа проекции за движења релевантни на пензиското и инвалидското осигурување (систем со еден столб), потоа проекции, односно симулации во услови на воведен втор столб(индивидуално капитализирано штедење). При тоа, се земени предвид влијанијата на старосната пензија, начинот на определување на пензијата, различни верзии на усогласување на пензијата, на идните движења и други економски демографски параметри. Сите овие проекции се користени при изборот на конечниот модел на пензиски систем.
Врз основа на различни сценарија на демографските и економските претпоставки, Актуарската единица при Фондот на ПИОМ подготви проекции за идната финансиска состојба на Фондот на ПИОМ, преку што се одразува и фискалното влијание на споменатите фактори врз солидарниот систем со тековно финансирање, односно првиот столб на пензискиот систем.

Проекциите на реформираниот пензиски систем покажуваат дека Фондот ќе работи со дефицит кој ќе се намалува на долг рок за разлика од проекциите на нереформираниот систем кои покажуваат континуиран раст на дефицитот и можна несолвентност на Фондот.
Транзицијата кон новиот систем со два столба ќе се одвива постепено, во текот на следните 50 години. Во текот на транзицијата, постојниот систем со еден столб и новиот систем со два столба ќе функционираат паралелно. Новиот систем ќе биде задолжителен за новите учесници на пазарот на труд, а доброволен за осигурениците кои се веќе во работната сила. Параметрите на реформата се поставени така што осигурениците со помалку од 5 години остварен стаж ќе имаат мотивација да преминат во новиот систем, осигурениците со 5 до 10 години ќе имаат послаби мотиви да преминат, а осигурениците со повеќе од 10 години стаж ќе имаат силни мотиви да останат во постојниот систем со еден столб. Поради ова се очекува само помладите работници да преминат во него, а постарите работници веројатно ќе останат во системот со еден столб. Пресметките покажуваат дека на почетокот, помеѓу 45.000 и 90.000 осигуреници ќе преминат во новиот систем, или околу 12,5% до 25% од вкупниот број на осигуреници. Постепено, со текот на времето, учеството на работната сила во новиот систем ќе порасне бидејќи во иднина сите осигуреници со првото вработување задолжително ќе влегуваат во новиот систем. Така до 2035, практично, целата работна сила ќе биде во системот со два столба.Првите пензионери од новиот систем ќе се појават околу 2025 година (претпоставувајќи дека работниците до 40 годишна возраст на почетокот преминале во новиот систем). Постепено помеѓу 2025 и 2065 година, составот на пензионерите ќе се промени од 100% од систем со еден столб, до 50% од двата система и на крај до 100% од новиот систем со два столба. По 2065 година, сите пензионери ќе примаат пензии од системот со два столба, што значи дека транзицијата ќе биде комплетна.


На графиконот се прикажани транзиционите трошоци во сооднос со БДП зависно од бројот на осигуреници кои ќе преминат во системот со два столба.
Од графиконот може да се забележи дека сите три криви имаат ист облик, со тоа што големината на трошоците зависи од претпоставките за бројот на осигуреници кои што ќе преминат. Може да се забележи дека трошоците се поголеми во сценаријата каде што има поголем број на осигуреници кои на почеток ќе преминат во вториот столб, но во тој случај времетраењето на трошоците е пократко бидејќи ефектите од вториот столб побрзо се чуствуваат. На пример, во базичното сценарио (19,0%) најголемите трошоци се 2,0% од БДП за преминување на 67.000 осигуреници. За разлика од тоа, во сценариото според кое ќе преминат 88.000 осигуреници (25%) најголемите трошоци изнесуваат 2,2% од БДП, а во сценариото за преминување на 44.000 (12,5%) осигуреници изнесува 1,7% од БДП. Почетното учество на осигуреници кои ќе преминат во новиот систем влијае на големината и времетраењето на трошоците, но вкупната сегашна вредност на транзиционите трошоци е иста во трите сценарија.
Табеларен приказ на некои од резултатите од проекциите се во продолжение.
Дефицит на Фондот на ПИОМ (транзиционен плус структурен)

8. Дали имате проекции за финансирање на пензиите? На кои идни движења се укажува?
Во составот на Нациналната стратегија за развој на Република Македонија инкорприран е и проектот за пензиската реформа со проекции на движењето за пензискиот систем до 2040 година. При тоа се земени следните параметри:
Демографски претпоставки
Заради ниската стапка на фертилитет , односно продолжено очекувано траење на животот, се проценува дека во иднина во вкупното население на Република Македонија ќе се намалува бројот на работоспособното население - осигуреници, а ќе се зголемува бројот на старото население, што истовремено значи зголемен број на пензионери.
Економски претпоставки
Во текот на наредните неколку децении се очекува зголемен економски раст, поради што се претпоставува постепено намалување на стапката на невработеност, поголем пораст на БДП и на платите. Стапката на невработеност од сегашните 33,4% се намалува на 15% и потоа се задржува на константно ниво до крајот на проектниот период. За целиот период на проекцијата се претпоставува константен реален пораст на платите од 2%.
Измени во пензиската политика
Возраста на пензионирање постепено се зголемува до 64 години (за мажи) и до 62 години (за жени), што ќе влијае на бројот на нови пензионери. Заменската стапка постепено, во период од 40 години, се намалува на 72%. Се менува начинот на индексација на пензиите кои ќе се индексираат со комбиниран индекс (20% од порастот на платите плус 80% од инфлацијата).
Со измените на Законот за капитално финансирано пензиско осигурување (Сл. весник на РМ бр. 85/03) се предвидува почетокот на уплатата на придонеси во вториот столб да започне во рок од шест месеци од датумот на издавање на првата континуирана емисија на државни обврзници, која се планира за првата половина на 2005 година.
Стапката на придонес ќе биде:
13,78% стапка на придонес за првиот столб;
7,42% стапка на придонес за вториот столб;
Во однос на заменската стапка а поради измените во пензиската политика се предвидува 30% заменска стапка од првиот столб за осигурениците кои ќе се вклучат во новиот систем и очекувана заменска стапка од вториот столб која во најголема мера зависи од приносот од инвестициите на приватните пензиски фондови.
Една од најзначајните претпоставки за проценка на транзиционите трошоци кои се јавуваат при преминување кон повеќестолбниот систем е претпоставката за бројот на осигуреници кои ќе се вклучат во новиот систем и брзината на нивно вклучување. Се претпоставува фактичката поделба на придонесот меѓу двата столба да почне од јули 2005 година за сите осигуренци кои ќе се вклучат во вториот столб. Во однос на бројот на осигуреници кои ќе се вклучат во новиот систем се проценува дека во првата година ќе се вклучат 19% од работната сила (задолжително и доброволно). При правење на проценката од најголемо значење беа полот, возраста при преминување на осигурениците и остварениот стаж. Помладите осигуреници имаат повеќе време за акумулација и инвестирање на средствата во вториот столб. Од друга страна, на осигурениците кои работеле односно имаат стаж досега, а ќе одлучат да преминат во новиот систем, при пресметка на пензијата ќе им се признаат само до 5 години пензиски стаж. Тоа значи дека ако преминат во новиот систем осигурениците ќе треба да се откажат од дел од своите права, поради што и стажот се јавува како значен фактор при одлуката за премин во новиот систем.
Воведувањето на вториот столб, односно појавата на транзициони трошоци нема да се одразат приходната страна на Фондот, бидејќи недостигот на средствата според Законот ќе се обезбедуваа од средствата на Буџетот на Републиката .
Актуарски проекции
Старосната структура на дадена популација претставува важен демографски фактор за формирање на работната сила. Соодносот меѓу работоспособното население (на возраст од 18 до 59 години) и старото население (на возраст над 60 години) е индикатор за стареењето на населението.
За систем со тековно финансирање (ПАЅГ) многу е значаен соодносот помеѓу осигурениците и пензионерите, бидејќи со придонесите од постојните осигуреници се исплаќаат пензиите за
постојните пензионери. Соодносот меѓу осигурениците и пензионерите, од сегашните 1,4 осигуреници на 1 пензионер долгорочно се намалува на 1,0 осигуреник на 1 пензионер. Овој тренд на соодносот значи дека се помалку осигуреници ќе плаќаат за се поголем број пензионери. Ваков сооднос укажува дека систем кој се заснова само на тековно финансирање ќе има проблеми во своето работење, бидејќи самиот сооднос осигуреници - пензионери е индикатор за неодржливоста на системот.
Трошоците за пензии изразени како процент од бруто домашниот производ се показател за тоа колку е скап пензискиот систем на една држава. Во 2004 година трошоците за пензии изнесуваат 9,5% од БДП. Трошоците во текот на проектниот период постепено се намалуваат поради намалување на заменските стапки за осигурениците кои ќе останат во првиот столб и поради намалениот обем на пензии за осгурениците кои ќе преминат во систем со два столба бидејќи за нив заменската стапка од првиот столб ќе изнесува само 30%, со тоа што овие осигуреници останатиот дел од пензијата ќе го примаат од вториот столб.
Проекциите на реформираниот пензиски систем покажуваат дека Фондот ќе работи со дефицит кој значително ќе се намалува на долг рок за разлика од проекциите на нереформираниот систем кои покажуваат континуиран раст на дефицитот и можна несолвентност на Фондот.
Помеѓу 2004 и 2030 година поради воведувањето на вториот столб дефицитот постепено расте бидејќи постепено ќе се зголемува учеството на работната сила во вториот столб и одливот на придонеси во вториот столб ќе станува се позначителен, а по 2030 година започнува намалување на дефицитот поради тоа што ќе се појават првите пензионери од двостолбниот систем со што ќе се намалат трошоците за пензии бидејќи тие ќе земаат помали пензии од првиот столб, а голем дел од пензиите ќе потекнува од вториот столб. Околу 2060 година има мало зголемување на дефицитот заради влијанието на демографските фактори, особено заради ниската стапка на фертилитет во првите децении од 21 век, што се одразува во понизок број на осигуреници токму во наведениов период. Понатаму, поради созревањето на двостолбниот систем кога сите пензионери веќе ќе земаат пензија од двата столба се намалуваат трошоците за пензии во првиот столб и се намалува и дефицитот.
9. Кои се главните предизвици за сигурноста во старост во вашата земја?
Подолготрајниот животен век на луѓето овозможува и нивно подолготрајно работење и можност за поголема пензија која зависи од нивните уплатени придонеси. Реформираниот пензиски систем нуди поголема сигурност за идните пензионери бидејќи тие ќе добиваат пензија и од државен и од приватен столб, истовремено ќе се изврши диверсификација на ризикот бидејќи столбовите на пензискиот систем ќе се финансираат на различни начини и различно ќе реагираат на можните ризици.
Проценка на досегашните и планираните реформи
10. Опишете ги последните поголеми реформи кои се спроведените. Кои беа главните цели на тие реформи?
Во периодот од 1993 до 1999 година беа преземени повеќе мерки од Фондот и Владата на Република Македонија за подобрување на фискалната состојба на Фондот. На крајот на 1993 година ("Службен весник на РМ" бр.80/93), беше зголемена стапката на придонес од 18% на 20% и беше воведено учество од 9,18% од акцизите на нафтените деривати, како дополнителни средства на Фондот.
Со Законот од 1 јануари 1994 година беа преземени повеќе рестриктивни мерки за остварување на правото на пензија, меѓу кои најзначајни се, зголемување на старосната граница од 60 на 63 години за мажи и од 55 на 60 години за жени, пресметување на пензиската основа од платите од вкупниот работен стаж наместо од најповолните 10 години, намалување на процентот за определување на пензија од 85% на 80%, напуштање на институтот докуп на стаж како можност за предвремено пензионирање итн.
Рестриктивни измени на Законот беа извршени и во 1995 година ("Службен весник на РМ" бр.14/95), со што продолжи намалувањето на социјалните елементи од системот. Измените вклучуваа изоставување на: правото на паричен надоместок за помош и нега, правото на користење на средства за општествен стандард на корисниците на пензија и правото на користење на средства за унапредување на инвалидската заштита; обезбедување средства за паричните надоместоци по основа на преостаната работна способност од страна на работодавецот; усогласување на пензиите според растот на платите во нестопанството во Републиката; префрлање на трошоците за исплата на пензиите на товар на корисниците на пензија и друго.
Со измените и дополнувањата на Законот за пензиско и инвалидско осигурување ("Службен весник на РМ" бр.71/96), пресметката на валоризационите коефициенти, најниските износи на пензија и највисокиот износ на пензија се врши според просечната плата од нестопанството, со цел да се обезбеди усогласеност на сите институти што влијаат врз нивото на пензијата.
Во 2000 година со измените и дополнувањата на законот за пензиско и инвалидтско осигурување ("Службен весник на РМ" бр. 24/00) се направија параметрички реформи на постојниот систем (прв столб) и темелна реформа на пензиски систем, така што новиот пензиски систем е составен од три столба:
-задолжително пензиско и инвалидско осигурување врз основа на генерациска солидарност;
-задолжително капитално финансирано пензиско осигурување;
-доброволно капитално финансирано пензиско осигурување.
Возраста на пензионирање постепено се зголемува до 64 години (за мажи) и до 62 години (за жени) постигнувајќи ја границата во 2006 година. Заменската стапка постепено, во период од 40 години, се намалува од 80% на 72% за полн стаж. Се менува начинот на индексација на пензиите кои ќе се индексираат со комбиниран индекс (20% од порастот на платите плус 80% од инфлацијата).
Воведувањето на вториот столб ќе се одвива постепено, задолжително само за новоработените од 1 јануари 2003 година, а доброволно за тековните осигурениците. Поделбата на придонесот меѓу столбовите ќе биде 65% за првиот и 35% за вторитот. Се
предвидува почетокот на уплатата на придонеси во вториот столб да започне во рок од шест месеци од датумот на издавање на првата континуирана емисија на државни обврзници, која се планира за првата половина на 2005 година.
Вториот столб ќе биде организиран по пат на дефинирани придонеси, со акумулација и инвестирање на средствата на членовите во приватните пензиски фондови управувани од друштва за управување со пензиски фондови. Изборот на приватен фонд во кој ќе членува е лично право на осигуреникот, кој ќе има право и на промена на фондот.
Пензионерите ќе оставаруваат право на старосна пензија од двата столба, додека правото на инвалидска пензија и правото на семејна пензија ќе се остваруваат во првиот столб, со тоа што акумулираните средства на индивидуална сметка ќе се префрлаат во првиот столб. Пензијата од вториот столб ќе се исплаќа како доживотен ануитет или преку програмирани повлекувања, по избор на членот. Средствата на индивидуалната сметка се лична сопственост на осигуреникот.
Основните цели се идентификувани преку обезбедување на:
−сигурност во остварувањето на правата од пензиското и инвалидското осигурување,
−осигурување краткорочна и долгорочна солвентност на Фондот на пензиското и инвалидското осигурување на Македонија,
−максимум сигурност и минимум ризик,
−гарантирање праведност на пензиите за сите генерации,
−јакнење на довербата на јавноста во пензискиот систем преку постигнување на другите цели.
Исполнувањето на овие цели ќе резултира во позитивни ефекти за функционирањето на пензискиот систем и за економијата во целост.
Дополнителните цели од воспоставувањето на приватните пензиски фондови ќе имаат влијание врз зголемувањето на штедењето на населението и тоа на долг рок, кое што пак ќе ја засили моќта на инвестирањето и растот на економијата во земјата. Системот на капитално финансирано пензиско осигурување е тесно поврзан со пазарот на капиталот, односно резултатите од пензиските вложувања зависат од нивото на развиеноста на пазарот на капиталот, а доколку тој е на низок степен на развој, инвестирањето на средствата од приватните пензиски фондови може да влијае врз подигањето на обемот и обртот на пазарот на капитал.
11. Опишете ја расправата која се води за планираните реформи и нивниот статус. Кои се главните политички ставови? Кои се очекуваните резултати од тие реформи?
Расправата за планираните реформи се водеше во два различни периоди. Првиот период се однесува на првата фаза од донесувањето на легислативата при што беше посветено повеќе внимание на објаснување на причините за реформата, влијанието и последиците од демографските промени на населението како и влијанието на економскиот транзиционен период врз системот. Уште од самиот почеток на креирање на законските решенија, беа вклучени организациите на синдикатот и пензионерите, Стопанската комора и новинарите со цел нивна едукација за причините за реформа, моделот и придобивките на идниот пензиски систем. Ставот на Сојузот на синдикати беше дека реформи се потребни, но не сега, туку кога ќе бидат создадени услови за тоа. Имено, под реформа синдикатот одобруваше само прв и евентуално трет столб, без зголемување на старосни граници како услов за пензионирање, без намалување на заменска стапка и со воведување на предвремено пензионирање. Што се однесува до ставот на пензионерите тие ја поддржуваат реформата со укажување на тоа дека исплатата на тековните пензии не треба да биде загрозена поради реформирањето на пензискиот систем.
Во вториот период од јавната расправа беа презентирани законските решенија на пензиската реформа, за што се водеше отворена дискусија која резултираше со вклучување на определени коментари и препораки при конечното донесување на Законот.
Исто такa беше организирана расправа со Управниот одбор на Фондот на пензиското и инвалидското осигурување на Македонија, бидејќи со овој нов законски проект се доделуваат нови функции на Фондот во имплементирањето на задолжителното капитално финансирано пензиско осигурување.
Во рамките на расправата по Предлогот на Законот за задолжително капитално финансирано пензиско осигурување значајна дискусија се разви на средбата со банките, осигурителните друштва и народниот правобранител, при што учесниците најголем интерес покажаа за практичната примена на решенијата предвидени во овој Закон. Прашања и дискусии се развија околу условите коишто се поставени за основачите на друштвата кои ќе управуваат со пензиските фондови, условите за чувар на средствата на пензиски фонд, инвестирањето на средствата на пензиските фондови, односно инструментите во кои тие средства би можеле да се инвестираат. При тоа во овој дел, секако вниманието беше насочено и кон гаранциите и сигурноста на инвестирањето, односно како да се заштитиме од несигурни инвестиции.
Последната расправа беше одржана со поголемите работодавци и најголем дел од прашањата и дискусијата се развија околу поедноставување на одредени термини и решенија дадени во Законот. За оваа целна група беше од особено значење да се истакне дека со воведување на соодветен софтвер за прибирање и обработка на податоци во Фондот на ПИОМ, ќе биде потребно ист таков софтвер да им се достави и на работодавците со што ќе се овозможи унифицираност во обработката на податоците (пресметување на придонесите) и нивно електронско поднесување до Фондот на ПИОМ.
Бидејќи оваа реформа во најголем дел се однесува на помладата популација се одржаа презентации и расправи на Универзитетот Св. Кирил и Методиј каде што особено беше нагласено дека дел од нивните средства за пензиско осигурување ќе се обезбедуваат врз основа на капитализација на истите како и предностите кои ќе ги имаат тие во однос на гарантирање на праведност за сите генерации.
За време на реформата, претставниците на медиумите беа активно вклучени во јавните расправи, јасно покажувајќи го своето разбирање за потребата и моделот од реформа и транспарентниот пристап кон јавноста.
Генерално од јавните расправи може да се заклучи дека имаше јавна поддршка за потребата од реформирање на пензискиот систем со што ќе се обезбеди сигурен пензиски систем за сите генерации.
Во поглед на моменталниот статус на реформата, по донесувањето на законската рамка засилено се работи на институционалната подготовка за успешно функциорање на новиот пензиски систем, особено вториот столб кој е новина во системот. Во Фондот на ПИОМ кој ќе врши унифицирана наплата на придонесите за двата столба и потоа распределба на придонесот во вториот столб за членовите на приватните пензиски фондови веќе е развиен дизајнот на новите процеси и софтверските спецификации, а сега се работи на развивање на софтверските апликации. Основана е Агенција за супервизија на капитално финансирано пензиско осигурување (МАПАС) со цел супервизија на работењето на друштвата за управување со пензиски фондови, унапредување на капитално финансираното пензиско осигурување и заштита на интересите на членовите на пензиските фондови. Во функција на подготовка на системот, Македонска пензиска агенција за супервизија (МАПАС) донесе подзаконски акти за доуредување на определени области од системот, направен е дизајн на деловните процеси на МАПАС и се развивааат софтверските спецификации. МАПАС објави меѓународен јавен тендер за избор на двете друштва за управување со пензиски фондови, кој


е во тек. Исто така, се развиват и деловните процеси во Народната Банка на Република Македонија која во првите пет години од системот ќе ја има улогата на чувар на имот на средствата на пензиските фондови. Во Министерството за труд и социјална политика се администрира финансиската поддршка од Светска Банка за финансирање на сите потребни подготовки за имплементација на реформираниот пензиски систем. Исто така во ова министерство се вршат подготовките за градење на стратегијата за јавна кампања која претставува значајна компонента за едукација и информирање на јавноста.
Кои се очекуваните резултати од тие реформи?
−Повеќеслојноста на пензискиот систем помага во постигање на долгорочно солвентен пензиски систем. Имено, со намалувањето на обемот на државниот пензиски систем за сметка на воведување на капитално финансиран систем, долгорочно обврските за исплата на пензии на државниот систем ќе се намалат со што истовремено ќе се постигне намалување на јавната потрошувачка за делот на пензиите. Гледано од аспект на поединецот ваков систем обезбедува поголема сигурност бидејќи финансирањето на пензиите ќе се врши од два односно три извори. На овој начин ќе се постигне диверзификација на ризиците кои секој систем ги носи сам по себе;
−Балансирање на интересите на идните генерации на пензионери со интересите на сегашните пензионери, односно гарантирање праведност на пензиите за сите генерации;
−Постепена реформа заради обезбедување полесна транзиција кон новиот систем;
−Транспарентноста на работењето на овој вид пензиски систем е важна карактеристика од причини што поединецот во секое време ќе знае со колку средства располага на својата сметка, во какви инструменти е инвестиран неговиот имот и каква добивка се остварува од инвестирањето;
−Дополнителнително се очекува воспоставувањето на приватните пензиски фондови да има влијание врз зголемувањето на штедењето на населението и тоа на долг рок, кое што пак ќе ја засили моќта на инвестирањето и растот на економијата во земјата, а може да влијае врз подигањето на обемот и обртот на пазарот на капитал.
−Долгорочно гледано пензиската реформа има свој одраз и врз зголемување на ефикасноста на македонскиот пазар на труд кој сега се наоѓа во диспропорција помеѓу понудата и побарувачката на работната сила. Со реформата долгорочно се очекува да се обезбедат услови за намалување на придонесот, а со тоа ќе се намали и цената на трудот. Оттука логично е да се очекува ваквата појава да има влијание врз зголемувањето на учеството на работната сила, што значи намалување на невработеноста како и влијание врз преминот на работниците од неформалниот во формалниот сектор на економијата.
12.Ве молиме да дадете анализа на сегашните движења во пензиската политика , како и проценка, дали според вас тие реформи (неодамнешни и планирани) можат да се справат со идните предизвици?
Пензискиот систем на Република Македонија егзистира скоро 50 години, со постепено развивање и надградување со текот на времето. Социоекономските промени и неповолните движења во стопанството од почетокот на транзицијата кон пазарно стопанство, предизвикаа зголемување на бројот на претпријатијата кои работат со загуба, прогласување на технолошки вишоци на работната сила и отворање на бројни стечајни постапки. Тоа беа главните причини кои имаа влијание на намалување на бројот на активните осигуреници од една страна и зголемување на бројот на пензионерите од друга страна што доведе до намалување на соодносот помеѓу осигурениците и пензионерите.


Сите овие проблеми во пензискиот систем кулминираа во 1993 година и истата година беше направена неговата најголема рационализација со донесување на новиот Закон за пензиско и инвалидско осигурување ("Службен весник на РМ " 80/93) кој што се применува од 1 јануари 1994 година, а со кој беа преземени повеќе рестриктивни мерки за остварување на правото на пензија, меѓу кои најзначајни се, зголемување на старосната граница од 60 на 63 години за мажи и од 55 на 60 години за жени, пресметување на пензиската основа од платите од вкупниот работен стаж наместо од најповолните 10 години, намалување на процентот за определување на пензија од 85% на 80%, напуштање на институтот докуп на стаж како можност за предвремено пензионирање итн.
Во текот на 1995, 1996 и 1997 година продолжи рестриктивната политика во ова осигурување со цел обезбедување на солвентен и стабилен пензиски систем. Позитивните ефекти од сите преземени мерки во континуитет се почуствуваа дури во 1997 година, па се до денес кога се воспостави урамнотежување на приходите и расходите, се забави забрзаниот прилив на нови пензионери и се постигна намалување на трошоците за пензии како дел од јавната потрошувачка.
Наведените параметрички реформи покажуваа резултати на краток најмногу до среден рок поради што се наметна потреба од натамошни мерки базирани на долгорочни актуарски проекции на приходите и расходите врз основа на очекувани демографски и економски развојни трендови и нивни варијации, зависно од различните претпоставки при креирањето на политиката. Во проектираниот период се очекува релативно стабилна финансиската состојба на среден рок поради очекуваните влијанија на економски развој, но потоа се предвидува појава на дефицит кој перманентно ќе расте на долг рок поради стареењето на населението. Од тука може да се заклучи дека Македонија како и другите земји со вакви пензиски системи, ќе се соочи со демографски промени кои имаат негативно влијание врз системот, опаѓањето на стапката на раѓање и подолгото траење на животот со што се менува структурата на населението. Во ваквите услови македонскиот пензиски систем ќе стане перманентно несолвентен и нема да може да го плаќа износот на пензиите кој им припаѓа на пензионерите. Пензискиот систем би можел да го одржи фискалниот биланс преку зголемување на стапката на придонесот, преку намалување на пензиите или преку зголемување на даноците. Овие решенија ќе можат да го вратат системот во рамнотежа на краток период, но долгорочно системот нема да биде ефикасен и солвентен.
Со цел да се надминат односно да се пресретнат наведените очекувани состојби се наметна потреба од темелна реформа на пензиското и инвалидското осигурување во нашата држава. Затоа, со Законот за изменување и дополнување на Законот за пензиското и инвалидското осигурување ("Службен весник на РМ" бр.24/00) се оставари понатамошна рационализација на првиот столб и вооедно се воспостави законска рамка на повеќеслоен пензиски систем. Во делот на параметричките реформи беа направени следните значајни рестрикции:
−зголемување на старосната граница на возраста за пензионирање за мажи на 64 години, за жени 62 години (со постепен пораст до 2007 година) и минимум 15 години работен стаж;
−воведување на единствен услов за пензионирање само со години на старост;
−намалување на заменската стапка од 80% на 72%; и
−промена на методот на индексација на пензиите.
Со Законот за задолжително капитално финансирано пензиско осигурување ("Службен весник на РМ" бр. 29/02) поблиску системски се уредува обезбедување на материјална и социјална сигурност врз основа на капитализација на средствата. Имено, структурата на идниот повеќеслоен пензиски систем се темели врз три вида (столба) на осигурување и тоа:


−задолжително пензиско и инвалидско осигурување врз основа на генерациска солидарност (прв столб). Овој вид на осигурување ќе обезбеди остварување на права од пензиско и инвалидско осигурување во случај на старост, инвалидност и смрт, што значи дека ќе се исплаќа дел од старосната пензија, инвалидска пензија, семејна пензија како и најнизок износ на пензија;
−задолжително капитално финансирано пензиско осигурување (втор столб). Со ова осигурување ќе се исплаќа дел од старосна пензија;
−доброволно капитално финансирано пензиско осигурување (трет столб);
−На овој начин се очекува дека ке се обезбеди долгорочен, стабилен и солвентен пензиски систем во Република Македонија.
Во текот на изведбата на оваа темелна реформа на пензискиот систем согледани се неколку глобални предизвици како и начин за справување со истите. Првиот предизвик се однесува на градење на капацитет во смисла на добра подготвеност на институционална инфраструктура (Агенција за супервизија на капитално финансирано пензиско осигурување МАПАС, чувар на имот, ФПИОМ, друштва за управување со пензиски фондови). Од големо значење е воспоставувањето на МАПАС заради регулирање, супервизија и развивање на капитално финансирано пензиско осигурување. МАПАС е основана во јули 2002 година со именување на директорот од страна на Владата на Република Македонија. МАПАС е самостојно правно лице, со сопствен буџет, а при недостиг на средства се финансира од Буџетот на Република Македонија. Заради исполнување на обврските на МАПАС неопходни се физички и технички ресурси и обучен персонал, кои се во фаза на развивање. Секој пензиски фонд ќе биде управуван од посебно друштво за управување со пензиски фондови кое мора да биде со силен капитал и со добар менаџмент и искуство за да се обезбеди сигурност на членовите на пензиските фондови.Сигурноста и заштита на средствата на членовите, пред се, ќе се постигне со одвојување на тие средства од средствата на друштвата кои управуваат со пензиските фондови, чувајќи ги на посебна сметка кај чуварот на имот на пензиските фондови. Во Фондот на ПИОМ, кој ќе врши унифицирана наплата на придонесите за двата столба и потоа распределба на придонесот во вториот столб за членовите на приватните пензиски фондови, се врши административна реформа за подготовка за извршување на овие функции.
Друг предизвик е справување со недоволно развиен финансиски пазар и пазар на капитал во Република Македонија, со цел да постојат доволно инструменти за абсорпција на средствата на пензиските фондови. Овој предизвик може да се надмине со: диверзификацијата на средствата на пензиските фондови во повеќе видови финансиски инструменти и можноста за инвестирање на 20% од средствата надвор од земјата кои претставуваат услови за инвестирање на средствата на пензиските фондови, пропишани со Законот за задолжително капитално финансирано пензиско осигурување ("Службен весник на РМ" бр. 29/02, 85/03 и 40/04) и Правилникот за инвестирање на пензиски фондови; процесот на создавање на нови државни хартии од вредност за кои Владата на РМ изработи и усвои Стратегијата за развој на пазарот на државни хартии од вредност со Акционен план; за првите пет години од почетокот на задолжителното капитално финансирано пензиско осигурување МАПАС има право да пропише и дополнителни ограничувања поврзани со инвестирањето на пензиските фондови, согласно движењата на финансискиот пазар.
Финансирањето на транзиционите трошоци е, исто така, еден од главните предизвици за кои е потребно изнаоѓање решение за надминување. Во прилог на ова, моделот на реформа е таков што на почеток не стимулира влез на голем број вработени во системот со што се очекува поднослива патека на транзиционите трошоци. За правилна проценка и следење на трошоците, развиен е актуарски модел во соработка со странски консултантанти, врз основа на кој е изготвен план за финансирање на транзиционите трошоци.


D. Сиромаштија и социјална исклученост
Проценка на тековни состојба на податоци и структури
1. Дали постои официјална национална дефиниција за апсолутна и/или релативна сиромаштија и/или социјалната исклученост? Постои ли национална апсолутна граница на сиромаштија? Како се дефинира? Која еквивалентна скала се користи?
Имајќи ја во предвид ориентираноста на националната статистика кон меѓународните стандарди и потребата од обезбедување на меѓународно споредливи податоци како појдовна дефиниција за сиромаштијата се користи дефиницијата на Еуростат.
“ Како сиромашни се сметаат лица, семејства и групи на лица чии ресурси (материјални, културни и социјални) се на такво ниво кое ги исклучува од минимално прифатливиот начин на живеење во земјата во земјата “
Како национален стандард за пресметка на нивото на сиромаштијата се користи релативниот метод кој сиромаштијата ја дефинира на ниво од 70% од медијалната еквивалентна потрошувачка. Нивото на линијата на сиромаштијата е утврдена во соработка на ДЗС и МТСП со Светската Банка во рамките на проектот за Социјални реформи односно во подпроектот за Социјална помош. Основен извор на податоци за пресметка на линијата на сиромаштија претставува Анкетата за потрошувачка на домаќинствата. Според дефинираната методологија земени се во предвид сите расходи за прехранбени и непрехранбени производи и услуги кои ја сочинуваат личната потрошувачка, а вклучена е и вредноста на потрошувачката од сопствено производство. Исклучени се сите останати расходи кои не претставуваат дел од егзистенцијалниот буџет.
Врз основа на утврденото ниво на линија на сиромаштија се пресметува процентот на домаќинства чии трошоци се под нивото од 70% од медијалната еквивалентна потрошувачка. За пресметка на еквивалентната потрошувачка по член се користи ОЕЦД еквивалентната скала.
Не постои дефинирана национална апсолутна линија на сиромаштија ниту пак пресметки за истата.
2. Ве молиме, по можност да обезбедите податоци за следниве индикатори (примарни индикатори на комитетот за социјална заштита при ЕУ) и објаснете го изворот на податоците за приходот и користената методологија онаму каде е тоа можно:
a)долна стапка на приход по направени трансфери чиј што праг на нискиот приход е утврден на 60% од просечна вредност на приходот;
b)дистрибуција на приход (во квинтили);
c)постоење на низок приход кој се протега во одреден временски период;
d)разлика во средишната вредност на ниските приходи
e)регионална кохезија
f)долгорочна стапка на невработеност
g)лица кои живеат во домаќинства кај кои никој не е вработен
h)број на млади луѓе кои предвремено го напуштаат школувањето без да продолжат со студии или други форми на обука;
i)очекуван животен век при раѓање (мажи/жени);
j)лично сфаќање на здравствената состојба
До која мера ги сметате овие индикатори релевантни за опис на сегашната и идната состојба со сиромаштијата и социјалната исклученост во вашата земја?


Што сметате дека е најзначајно и/или најчесто употребувано во јавни дебати: а) не-монетарни индикатори за сиромаштија и социјална исклученост;
b) извори на административни податоци.
Во ДЗС пресметките на линијата на сиромаштија се вршат врз основа на трошоците за лична потрошувачка што домаќинствата ги прават.
Бараните индикатори се пресметуваат врз основа на приходи. ДЗС располага со податоци за приходите на домаќинствата, но во услови на транзиција овие податоци се чувствителни односно се прикриваат и од тие причини сметаме дека се несоодветен показател на благосостојба. Сепак, во одредени експериментални пресметки во соработка со екперти на Светска Банка пресметани се овие индикатори врз основа на расположливите податоци за приходи и добиени се следниве резултати:
c)
Не постојат податоци за низок приход.
e)
Не постојат податоци за регионална кохезија.
f)
Податоци од Анкета за работна сила
долгорочна невработеност се однесува на лица кои се невработени подолго од 12 месеци и претставува процент на невработеност од вкупната работна сила.
* Учество на долгорочно невработени лица во вкупниот број невработени лица


g) лица кои живеат во домаќинства кај кои никој не е вработен
Извор: Анкета на работна сила, Државен Завод за статистика
h)
Државниот завод за статистика не води ваков вид на статистички истражувања.
i)
Според податоците на Државниот завод за статистика во Република Македонија очекуваното траење на живот при раѓањето за двата пола во период 1996-1998 година изнесувала 72,49 години, само за жените 74,68 години, а за мажите 70,37 години. Оваа разлика меѓу половите во периодот 1999-2000 год. се зголемува на 73,05 години за двата пола, со тоа да за жените се зголемува на 75,21 години, а кај мажите на 70,68 години (Табела 1).
Табела 1. Очекувано траење на живот при раѓањето и просечна возраст
Извор: Републички завод за здравствена заштита Обработка: Републички завод за здравствена заштита
j)
Во областа на здравството не се вршени такви истражувања.
3. Идентификувајте ги ранливите групи на население во вашата земја и прецизирајте податоци/проценки за нивната големина (на пр. инвалидизирани лица, невработени, етнички малцинства (ве молиме определете), семејства, деца и млади луѓе, жени, стари лица, семејства со еден родител и сл.) и опишете ги процесите кои се причинители на ранливоста. Како реагира политиката по однос на поединечните групи?
Република Македонија е соочена со процесот на намалување на администрацијата, прогласување на технолошки вишок и затварање на работните места, а согласно економските трендови можноста за вработување е доста рестриктивна. Тоа се воедно и главните причини за ранливост.
Проценката за големината на ранливите групи се одредува врз основа на податоците за остварени социјални права.
На ранливите групи, во системот на социјалната заштита им се обезбедува соодветна заштита, согласно прописите со кои се уредени правата на граѓаните по основа на социјалната исклученост.


Во Република Македонија како ранливи групи се идентификувани: деца без родители и родителска грижа, деца со воспитно - социјални проблеми, деца со нарушено поведение, деца кои имаат пречки во интелектуалниот или телесниот развој, деца на улица, деца од семејства со пореметени брачни односи, деца од социјално и материјално загрозени семејства.
За овие деца освен материјалната помош, се применуваат следните форми на заштита: сместување во згрижувачко семејство, вклучување во активности во соодветен дневен центар (постојат 9 дневни центри за деца со интелектуална попреченост, 1 дневен центар за деца на улица), сместување во соодветна установа за социјална заштита, сместување во Центар за жртви на семејно насилство (заедно со мајките), советодавна и советувалишна работа, стручна работа за заштита на правата на децата (надзор над родителското право, заштита од семејно насилство и регулирање на односите меѓу родителите и детето, ставање под старателсто, посвојување
Во однос на инвалидизираните лица, освен базичната причина за инвалидитет, ранливоста се зголемува заради намалените можности за вработување, физичките бариери во просторот, намалени можности за вклучување во редовниот образовен систем и сл. За да се надминат неповолностите донесен е Закон за вработување на инвалидни лица, со кој се предвидуваат стимулативни мерки и Национална стратегија за еднаков пристап на инвалидните лица.
Како посебно ранлива група од аспект на етнички малцинства, се издвојуваат Ромите чија ранливост се рефлектира во сите подрачја на живеење. Како одговор на постоечките состојби, изработени се национални акциски планови за четири посебни подрачја (образование, здравство, вработување, домување).
Старите лица, покрај ранливоста условена од еволутивниот процес на стареење, се погодени и кога се во ситуација без сопствени приходи за егзистенција, без семејна грижа, особено во руралните подрачја. Институционалната заштита е недоволна, а вонинституционалната или е недоволно развиена или сосема изостанува.
Со последните измени на Законот за семејство (јуни 2004 година) и Законот за социјална заштита (септември 2004 година) се создаде правен основ за отворање на Дневните центри за корисници на дроги (2 се формирани); Центар за прифаќање на жртви на семејно насилство ( 4 се формирани); Центар за прифаќање на бездомници.
Внатрешно раселените лица и бегалците се посебни ранливи групи поради живеењето во неизвесност, неможност да се вратат во претходните места на живеење, а бегалците имаат и нерешен граѓански статус.
Мерките за внатрешно раселените лица опфаќаат нивно сместување во колективни центри и сместување во домаќинства, обезбедување на исхрана, здравствена и социјална заштита, образование и материјална и парична помош.
На семејствата на кои им беа разрушени куќите, од страна на државата се превзедоа мерки за нивно обновување со цел да се вратат во нивните домови и над 90% од внатрешно раселените лица се веќе вратени во своите домови.
За бегалците од страна на државата се обезбедуваше нивно сместување во кампови, а одреден број од нив беа сместувани и во домаќинства и на истите им се обезбедуваше исхрана, здравствена заштита и материјална помош.
Во постоечките политики на МТСП кои се однесуваат на социјалната исклученост, таа нужно не се поврзува само со сиромаштијата и лишувањето, туку фокусот е на социјалната исклученост, од каде што произлегува и промената на акцентот на одговорите на политиката - збогатување на комбинирани политики и можности.Целите на овие политики се насочени кон интегрирање на корисниците во целокупен, стабилен и долгорочен систем на социјална заштита преку, унапредување на квалитетот на социјална заштита и помагање на социјално исклучените лица.


Преку формите на вонинституционална заштита се овозможува социјално и функционално вклучување во заедницата, демаргинализација и дестигматизација на социјално исклучените лица. Реализацијата на проектите ќе се овозможува и помага преку работното ангажирање на социјално исклучените лица, психосоцијално закрепнување и зајакнување, рехабилитацијата и третманот неопходни за одредени корисници од целните групи. Дел од услугите од воинстутиционална заштита за ова категорија корисници ќе се реализира преку вклучување на Здруженија на граѓани, волонтерската работа и вклучување во давање на услугите и средства од приватниот сектор.
4. Регионални нееднаквости: опишете ја социјалната исклученост со помош на регионалните показатели.
Опишете ја регионалната дистрибуција на етничките малцинства.
Во Република Македонија разликите во социјалната исклученост, во поглед на регионалните нееднаквости, не се доволно истражени. Сепак, препознатливо е дека социјалната исклученост е поприсутна во економски понеразвиените области. На следните табели е прикажана регионалната дистрибуција на различните видови на права од социјалната заштита, заштитата на децата и невработените лица, според етничката припадност на корисниците на тие права.
Табела 1. Домаќинства-корисници на социјална парична помош за месец јуни, 2004

Табела 2. Корисници на паричен надоместок за помош и нега од друго лице за месец јуни, 2004


Табела 4. Корисници на еднократна парична помош за месец јуни, 2004

Табела 6. Невработени лица-kорисници на здравствена заштита преку Агенцијата за вработување на РМ, за месец јуни, 2004

Табела 7. Корисници на паричен надоместок во случај на невработеност преку Агенцијата за вработување на РМ, за месец јуни, 2004

Табела 8. Корисници на права за заштита на децата (детски додаток), за месец јуни, 2004


Табела 9. Корисници на права за заштита на децата (посебен додаток), за месец јуни, 2004

5. Опишете ја организационата структура на институциите кои се вклучени во овие политики, улогата на НВО, координацијата помеѓу институциите и опфатот на активности. Кои се надлежни институции и механизми за финансирање?
Во градење на политиката на социјално вклучување учествуваат: Министерството за труд и социјална политика, Заводот за социјални дејности, Центрите за социјална работа, Агенцијата за вработување и други министерства во рамките на нивните надлежности. Соработката помеѓу сите вклучени актери во градењето на политиките се одвива координирано, при што секоја од институциите дава свој придонес од областа за која е директно надлежна. Постои едновремена вертикална и хоризонтална поврзаност. За сите подрачја кои опфаќаат сегменти од различни ресори, на пр. здравство, полиција, правосудство и сл. се формираат меѓуресорски работни групи кои учествуваат во градењето на политиките и го следат процесот на имплементација. Во меѓуресорските работни групи учествуваат и претставници од граѓанските организации кои се занимаваат со прашања од оваа област.
Граѓанскиот сектор во Република Македонија бележи значителен развој во последните години, при што посебно се профилираа здруженија на граѓани кои се занимаваат со прашања од областа на социјалната заштита на посебно ранливите групи.
Во Република Македонија активно работи Сојуз на инвалидските организации, Здруженија на родители на деца со инвалидитет, а нивните активности се насочени кон заштита на правата на своите членови, како и за спроведување на процесот на деинституционализација на лицата кои имаат потреба од трајно згрижување.
Активно вклучени во општествениот живот се и Организациите на жените, формирани на локално и на републичко ниво, здруженија на граѓани кои се занимаваат со проблемот на користење на дроги, третирање на проблеми на лица заболени од сида, и др. Покрај здруженијата на граѓани и фондации активно учество имаат и верските заедници и други странски организации. Делувањето на овие организации е насочено на давање социјални услуги, психосоцијална помош и поддршка, со цел да се интегрираат корисниците, да им се помогне во стекнувањето знаења и вештини за надминување на состојбата на социјална исклученост.
Од Буџетот на Република Македонија се одвојуваат наменски средства за кофинансирање на здруженија на граѓани кои се занимаваат со вршење на одредени работи од социјалната заштита.
Со Законот за организирање на игрите на среќа и за забавните игри ("Службен весник на РМ" бр. 10/97) е регулирано финансирање на одредени здруженија на граѓани чии активности се насочени кон заштита на правата на лица со попреченост.
Проценка на идни предизвици
6. Кои се главните предизвици во борбата против сиромаштијата и во унапредувањето на социјалната инклузија во вашето општество?
Ризиците по социјално исклучените лица се во директна зависност од успешно спроведените реформи во сите сфери на општественото живеење, а посебно во системот на вработување, пензиско и инвалидско осигурување, здравство, образование и социјалната заштита во потесна смисла на зборот.
Владата на Република Македонија усвои Национална стратегија за намалување на сиромаштијата во Република Македонија во рамките на која предвидените активности се насочени кон зголемување на капацитетот за разбирање и мерење на сиромаштијата, отварање на нови работни места како најбитна мерка и подобрување на условите за сиромашните лица.
Во насока на зголемување на вработувањето, во тек е имплементацијата на Националниот акционен план за вработување 2004 - 2005 година, усвоен на седница на Владата на Република Македонија, одржана на 03.02.2004 година, со кој се предвидени цели и мерки за зголемување на вработувањето.
Процесот на економскиот развој, со тоа и вработување на работоспособното население, директно се одразува на прифаќање на материјално-необезбедените семејства во системот на социјалната заштита, а со тоа и на надоместоците на социјалните бенифиции кои ги користат оваа категорија на граѓани.
Во поглед на работоспособното население, кое по основ на невработеност и материјална необезбеденост користи социјална парична помош, МТСП спроведе реформи со цел нивно вклучување во општествениот живот. Последните измени на Одлуката за условите, критериумите, висината, начинот и постапката за утврдување и остварување на правото на социјална парична помош ("Службен весник на РМ" бр. 59/03) се однесуваат на воведување можност единиците на локалната самоуправа, јавните претпријатија и јавните установи работно да ангажираат корисници на социјална парична помош за извршување на работи од јавен интерес по пет дена месечно, како и за сезонски и повремени работи. Ваквата активност се спроведува со посредување на надлежните центри за социјална работа, односно Агенцијата за вработување.
Министерството за труд и социјална политика во соработка со Министерството за земјоделие учествува во реализација на Програмата за доделување на земјоделско земјиште на корисници на социјална парична помош и корисници на паричен надоместок по основ на невработеност ("Службен весник на РМ" бр. 51/04). Со оваа програма се овозможува корисниците на социјална заштита да станат активни субјекти и самостојни извршители на земјоделска дејност. Владата склучува договори со корисниците на земјоделско земјиште и тоа за користење на истото во период од 3 до 5 години. Договорите можат да бидат обновени. Со имплементација на програмата, 62 домаќинства, корисници на социјална парична помош добиле земјоделско земјиште на плодоуживање од државата.
Во поглед на социјалната инклузија се спроведува програмата на МТСП за справување со социјална исклученост која се подготвува на годишно ниво. Согласно истата, се подржуваат реформите во областа во спроведување на процесот на деинституционализација, децентрализација и плурализација во областа. Тоа подразбира развивање на вонинституционални облици на заштита и грижа за жртвите на семејно насилство, деца на улица, бездомници и корисници на дроги и членовите на нивното семејство. Овој процес ќе се спроведе со учество на единиците на локалната самоуправа и здруженијата на граѓани.
МТСП е ресорно министерство, надлежно за активностите на Владата во рамките на Декадата на Ромите. Изработена е нацрт Национална стратегија за Ромите и нацрт Национални акциски планови во четири области и тоа образование, вработување, здравство и домување. Националната Стратегија за ромите се очекува да биде усвоена во почетокот на 2005 година.
Со посебен закон за вработување на инвалидните лица ("Службен весник на РМ" бр.44/00 и 16/04), се поттикнува вработување на оваа категорија граѓани. Од донесувањето на овој Закон досега се вработени 430 инвалидни лица во стопанството, додека во заштитни друштва се вработени околу 3.200 инвалидни лица и околу 3.800 здрави лица.
7. Дали се очекуваат влијанија од реформи во други области на социјалната заштита (пензија, здравство, вработување) врз социјалната ексклузија и сиромаштијата? Дали постојат какви било планови на пр. да се прошири покривањето на опфатот на корисници или на пр. да се намали нивото на права од системот на социјална заштита.
Во системот на пензиското и инвалидското осигурување правата се стекнуваат и остваруваат во зависност од начинот и обемот на вложувањето на средствата за пензиското и инвалидското осигурување, што најнепосредно се одразува на висината на пензијата. Не постојат планови за проширување или намалување на опфатот на корисниците на правото односно на нивото на правата утврдени со Законот за пензиското и инвалидското осигурување.
Правата од осигурување во случај на невработеност последен пат се ревидирани во април 2003 год. Со намалување на користење на правото на паричен надоместок од 18 месеци на 14 месеци. Со изменувањата и дополнувањата на Законот за вработувањето и осигурувањето во случај на невработеност ("Службен весник на РМ" бр.37/04) , продолжено е времето на осигурување во работен однос, кое се зема како основица од која се утврдува правото на паричниот надоместок од последните 12 месеци на последните 24 месеци. Бројот на невравботените лица кои користат право на паричен надоместок е во блага стагнација и не се очекува поголем опфат од досега евидентираните корисници на паричниот надоместок. Не постојат било какви планови за проширување на опфатот на корисниците на правото на паричен надоместок. Со измените на законот за вработување и осигурување во случај на невработеност (јануари 2005 година) извршена е промена односно намалување на највисокиот износ на паричниот надоместок кој не може да биде повисок од 80% од просечната месечна нето плата по работник во Републиката објавена за последниот месец. Извршени се измени во врска со стекнувањето и времетраењето на користењето на правото на паричен надоместок од 14 се намалува на 12 месеци. Соодветно на оваа измена се врши одредена корекција и усогласување на скалата за определување на времетраењето на користењето на паричен надоместок утврдено со споменатиот закон. Освен тоа, извршени се измени во врска со условите за стекнување на право на паричен надоместок кај постарата категорија на работници со кои е предвидено лицата кои имаат на 15 години стаж на осигурување, а на кои им недостасуваат најмногу до 5 години пред исполнување на услови за стекнување на право на старосна пензија, паричен надоместок им се исплатува до нивното вработување, односно до настапувањето на некои од основите за престанок на правото на паричен надоместок. Со Законот за дополнување на Законот за пензиското и инвалидското осигурување (јануари 2005 година) се извршени промени во врска со определувањето на основицата за пресметување и плаќање на придонесот за пензиско и инвалидско осигурување за невработените лица кој го плаќа Агенцијата за вработување на Република Македонија во смисла на тоа да оваа основица изнесува не повеќе од 80% од просечната месечна нето плата по работник во Републиката, објавена за последниот месец.
Системот на здравственото осигурување трпи влијанија од реформите во другите области од социјалната заштита. Со Законот за здравствено осигурување е дадено можност за воспоставување на осигурување на целото население на Република Македонија, било како осигуреници или како членови на нивните семејства. Тоа ги опфаќа лицата во работен однос, лицата кои вршат самостојна дејност, лицата кои се занимаваат со земјоделство и слични занимања, корисниците на пензии и други права на пензиското и инвалидското осигурување, привремено невработените лица, борците, воените и цивилните инвалиди, корисниците на социјални права и др. Во задолжителното здравствено осигурување доброволно можат да се
вклучат и граѓаните кои не се здравствено осигурени, и на тој начин, за себе и за членовите на своето семејство, да си обезбедат право на користење на здравствени услуги.
Не постојат планови за проширување на опфатот на правата од здравственото осигурување или намалување.
Социјалната грижа и заштита како систем е должна да ги прифати сите граѓани кои се наоѓаат во социјален ризик по основ на: старост и преживување; невработеност и професионална неадаптираност; ризик по здравјето и други ризици за социјална исклученост, а при тоа исполнуваат и одредени пропишани критериуми.
Имајки го во вид фактот дека реформите во другите системи на социјална заштита ќе ги дадат очекуваните резултати на подолг рок, социјалната заштита е насочена кон сопствени реформи со цел да ги зголеми своите ресурси. Зголемувањето на ресурсите на социјалната заштита се прави со децентрализација на дејноста со вклучување на општините во спречувањето и надминувањето на социјалните ризици за своите граѓани, а исто така и со вклучување на приватниот и невладиниот сектор кои секако заедно ќе придонесат за зголемување на кадровските и материјалните потенцијали на социјалната заштита.
Престојат реформи во системот на социјална заштита и во делот на одделни парични бенефиции кај децата, поединците и домаќинствата преку изедначување на основот за нивно димензионирање, утврдување и управување, со цел паричните бенефиции да бидат усмерени кон најсиромашните слоеви на населението.
Преку имплементација на Националниот план за акција за полова равноправност во Република Македонија , веќе се имплементира заложбата за вклучување на жените како социјално исклучена група.
Реформите за социјална инклузија за одделни категории социјално исклучени лица ќе се реализираат во согласност со Меморандумот за здружена инклузија. Овој документ е во подготовка.
Престојат реформи и на планот на вклучување на одделни етнички заедници (Ромите), за што е подготвена Нацрт-Стратегија во чија имплементација ќе се вклучат повеќе релевантни владини и невладини оргаизации.

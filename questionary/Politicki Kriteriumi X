ПОЛИТИЧКИ КРИТЕРИУМИ
A. ДЕМОКРАТИЈА И ВЛАДЕЕЊЕ НА ПРАВОТО
1. Ве молиме да дадете краток опис на уставната и институционалната ситуација во Република Македонија.
Устав
Уставот на Република Македонија е усвоен на 17 ноември 1991 година, од страна на Собранието на Република Македонија, по одржувањето на референдумот на 8 септември1991 година, врз чија основа Република Македонија се конституираше како самостојна и суверена држава. Уставот на Република Македонија, повеќе пати е изменуван и дополнуван со амандмани и тоа: на 6 јануари 1992 година се прогласија и усвоија Амандманите I и II на Уставот на Република Македонија, на 1 јуни 1998 година Амандманот III, на 16 ноември 2001 година Амандманите од IV до XVIII и на 30 декември 2003 година Амандманот XIX, кои станаа составен дел на Уставот на Република Македонија.
Темелните вредности на уставниот поредок на Република Македонија се заснoваат врз основните слободи и права на човекот и граѓанинот признати со меѓународното право и утврдени со Уставот, слободно изразување на националната припадност, соодветна и правична застапеност на граѓаните кои припаѓаат на сите заедници во органите на државната власт и други јавни институции на сите нивоа, владеење на правото, поделба на државната власт на законодавна, извршна и судска, политички плурализам и слободни, непосредни и демократски избори, правна заштита на сопственоста, слобода на пазарот и претприемништвото, хуманизмот, социјалната правда и солидарноста, локалната самоуправа, уредувањето и хуманизацијата на просторот и заштитата и унапредувањето на животната средина и на природата и почитување на општо прифатените норми на меѓународното право. (Член 8 од Уставот на Република Македонија).
Граѓаните на Република Македонија се еднакви во слободите и правата независно од полот, расата, бојата на кожата, националното и социјалното потекло, политичкото и верското уверување, имотната и опшествената положба. Граѓаните пред Уставот и законот се еднакви.
Организација на државната власт
Државната власт во Република Македонија функционира врз поделбата на законодавна (Собрание на Република Македонија), извршна (Претседател на Република Македонија и Влада на Република Македонија) и судска власт.
Собрание на Република Македонија
Собранието на Република Македонија е претставнички орган на граѓаните и носител на законодавната власт на Републиката. Собранието го сочинуваат 120 пратеници, кои се избираат на општи, непосредни и слободни избори со тајно гласање за време од четири години.
Собранието го донесува и изменува Уставот, донесува закони и дава автентично толкување на законите, ги утврдува јавните давачки, донесува републички буџет и завршна сметка на буџетот, донесува просторен план на Републиката, ги ратификува меѓународните договори, одлучува за војна и мир, донесува одлука за менување на границата на Републиката, донесува одлука за стапување и истапување од сојуз или заедница со други држави, распишува референдум, одлучува за резервите на Републиката, основа совети, избира Влада на Република Македонија, избира судии на Уставниот суд на Република Македонија, врши избор и разрешување на судии, врши избори, именувања и разрешувања и на други носители на јавни и други функции утврдени со Уставот и со закон, врши политичка контрола и надзор над Владата и над другите носители на јавни функции што се одговорни пред Собранието, дава амнестија и врши и други работи утврдени со Уставот (член 68 од Уставот на Република Македонија).
Собранието за вршење на работите од својата надлежност донесува и одлуки, декларации, резолуции, препораки и заклучоци. Организацијата и функционирањето на Собранието на Република Македонија се уредува со Деловник (Види подетално во I_B_2).
Претседател на Република Македонија
Претседателот на Република Македонија ја претставува Републиката и е врховен командант на вооружените сили на Македонија (член 79).
Претседателот на Републиката се избира на општи и непосредни избори, со тајно гласање за време од пет години. За претседател на Република Македонија исто лице може да биде избрано најмногу два пати, и треба да биде државјанин на Република Македонија, а може да биде избрано лице кое на денот на изборите наполнило најмалку 40 години живот. За претседател на Републиката не може да биде избрано лице кое до денот на изборите не било жител на Република Македонија најмалку десет години во последните 15 години.
Претседателот на Република Македонија го определува мандаторот за состав на Владата на Република Македонија, ги поставува и отповикува со указ амбасадорите на Република Македонија во странство, ги прима акредитивните и отповиковните писма на странските дипломатски преставници, предлага двајца судии на Уставниот суд на Република Македонија, предлага двајца членови на Републичкиот судски совет, именува тројца членови на Советот за безбедност на Република Македонија, именува и разрешува и други носители на државни и јавни функции утврдени со Уставот и со закон, доделува одликувања и признанија во согласност со закон, дава помилувања во согласност со закон и врши и други функции утврдени со Уставот.
Претседателот на Републиката го известува Собранието за прашања од негова надлежност најмалку еднаш годишно, а Собранието може да побара од претседателот на Републиката мислење за прашања од негова надлежност (член 85 од Уставот).
Претседателот на Републиката е претседател на Советот за безбедност на Република Македонија (член 86)
Сегашен претседател на Република Македонија е Бранко Црвенковски, избран на претседателските избори одржани на 15 април 2005 година.
Влада на Република Македонија
Владата на Република Македонија е носител на извршната власт. Своите права и должности Владата ги врши врз основа и во рамките на Уставот и законите (член 88 од Уставот на Република Македонија).
Организацијата и начинот на работата на Владата се уредуваат со закон. Владата ја сочинуваат претседател и министри (член 89).
Владата ја избира и разрешува Собранието. Владата и секој нејзин член за својата работа одговараат пред Собранието.
Владата ја утврдува политиката на извршување на законите и другите прописи и е одговорна за нивното извршување, предлага закони, републички буџет и други прописи што ги донесува Собранието, предлага просторен план на Републиката, предлага одлуки за резервите на Републиката и се грижи за нивно извршување, донесува уредби и други прописи за извршување на законите, утврдува начела на внатрешна организација и за работа на министерствата и другите органи на управата, ја насочува и врши надзор над нивната работа,
дава мислења за предлозите на закони и други прописи кои на Собранието му ги поднесуваат други овластени предлагачи, одлучува за признавање на држави и влади, воспоставува дипломатски и конзуларни преставништва во странство, донесува одлуки за отворање на дипломатско-конзуларни претставништва во странство, предлага именување амбасадори на Република Македонија во странство и именува шефови на конзуларни преставништва, предлага јавен обвинител, врши именување и разрешување на носители на јавни функции и други функции утврдени со Уставот и со закон и врши и други работи утврдени со Уставот и со закон (член 91).
По прашањата од својата надлежност Владата одлучува на седници, а по покана на претседателот на Владата заради учество во расправата и давање мислења и предлози по прашања за кои се повикани на седницата, без право на одлучување можат да присуствуваат директори кои раководат со други органи на државната управа и управните организации, како и преставници на јавни претпријатија, здруженија на граѓани и фондации, установи и други правни лица. Владата ја сочинуваат претседател, четири министри без ресор и четиринаесет министри кои раководат со одделни министерства (Види подетално во I_C_5).
Државна управа
Државната управа ја сочинуваат министерства и други органи на управата и организации утврдени со закон. Организацијата и работата на државната управа се уредуваат со закон што се донесува со двотретинско мнозинство гласови од вкупниот број пратеници (член 95).
Органите на државната управа работите од својата надлежност ги вршат самостојно врз основа и во рамките на Уставот и законите и за својата работа се одговорни на Владата. Со органите на државната управа во областа на одбраната и полицијата раководат цивилни лица кои непосредно пред изборот на тие функции били цивили најмалку три години (Види подетално во I_C_5).
Судство
Судската власт ја вршат судовите и тие се самостојни и независни. Судовите судат врз основа на Уставот и законите и меѓународните договори ратификувани во согласност со Уставот. Организацијата на судството е единствена и се забранети вонредни судови. Видовите, надлежноста, основањето, укинувањето , организацијата и составот на судовите, како и постапката пред нив, се уредуваат со закон, што се донесува со двотретинско мнозинство гласови од вкупниот број пратеници (член 98).
Судијата се избира без ограничување на траењето на мандатот (член 99).
Судиите ги именува и разрешува Собранието на Република Македонија. Тие уживаат имунитет, за кој исто така одлучува Собранието (член 100).
Врховниот суд на Република Македонија е највисок суд во Републиката и го обезбедува единството во примената на законите од страна на судовите (член 101).
Во Република Македонија има три Апелациони судови и 27 основни судови. Расправата пред судовите и изрекувањето на пресудата се јавни (член 102).
Републички судски совет
Републичкиот судски совет го сочинуваат седум членови, кои ги избира Собранието. Членовите на Републичкиот судски совет уживаат имунитет, за кој одлучува Собранието (член
104).
Републичкиот судски совет на Собранието му предлага избор и разрешување на судии и утврдува предлог за разрешување од судиска функција во случаите утврдени со Уставот, одлучува за дисциплинска одговорност на судиите, ја оценува стручноста и совесноста на судиите во вршењето на нивната функција и предлага двајца судии на Уставниот суд на Република Македонија (член 105). Сегашен претседател на Републичкиот судски совет е Ленче Софрониевска (Види подетално I_ D_6).
Јавно обвинителство
Јавното обвинителство е единствен и самостоен државен орган кој ги гони сторителите на кривични дела и на други со закон утврдени казниви дела и врши и други работи утврдени со закон.
Јавното обвинителство ги врши своите функции врз основа и во рамките на Уставот и законот. Јавниот обвинител го именува и разрешува Собранието за време од шест години (член 106). Јавниот обвинител ужива имунитет, за кој одлучува Собранието (член 107). Во моментов функцијата Јавен обвинител на Република Македонија ја врши Александар Прчевски (Види подетално во I_D_3).
Уставен суд на Република Македонија
Уставниот суд на Република Македонија е орган на Републиката кој ја штити уставноста и законитоста (член 108).
Собранието ги избира судиите на Уставниот суд. Собранието избира шест судии на Уставниот суд со мнозинство гласови од вкупниот број пратеници. Собранието избира тројца судии со мнозинство гласови од вкупниот број пратеници кои припаѓаат на заедниците кои не се мнозинство во Република Македонија. Мандатот на судиите трае девет години без право на повторен избор (Амандман XV).
Уставниот суд избира претседател од своите редови за време од три години и без право на повторен избор (член 109).
Уставниот суд на Република Македонија одлучува за согласноста на законите со Уставот, за согласноста на другите прописи и на колективните договори со Уставот и со законите, ги штити слободите и правата на човекот и граѓанинот што се однесуваат на слобода на уверувањето, совеста, мислата и јавното изразување на мислата, политичкото здружување и дејствување и забраната на дискриминација на граѓаните по основ на пол, раса, верска, национална, социјална и политичка припадност, решава за судир на надлежностите меѓу носителите на законодавната, извршната и судската власт, решава за судирот на надлежностите меѓу органите на Републиката и единиците на локалната самоуправа, одлучува за одговорноста на претседателот на Републиката, одлучува за уставноста на програмите и статутите на политичките партии и за здруженијата на граѓани и одлучува за други прашања утврдени со Уставот (член 110).
Уставниот суд ќе укине или поништи закон ако утврди дека не е во согласност со Уставот. Исто така Уставниот суд ќе укине или поништи друг пропис или општи акт, колективен договор, статут или програма на политичка партија или здружение, ако утврди дека тие не се во согласност со Уставот или закон. Одлуките на Уставниот суд се конечни и извршни (член 112).
Начинот на Работа и постапката пред Уставниот суд се уредуваат со акт на Судот (член 113). Сегашен претседател на Уставниот суд на Република Македонија е Лилјана Ингилизова Ристова.
Локална самоуправа
На граѓаните им се гарантира правото на локалната самоуправа. Единиците на локалната самоуправа се општините. Во општините можат да се основаат облици на месна самоуправа.
Општините се финансираат од сопствени извори на приходи определени со закон и со средства од Републиката. (член 114).
Локалната самоуправа се уредува со закон, кој се донесува со двотретинско мнозинство гласови од вкупниот број пратеници, при што мора да има мнозинство гласови од вкупниот број пратеници кои припаѓаат на заедниците кои не се мнозинство во Република Македонија. Законите за локално финансирање, локални избори, општинските граници и за градот Скопје, се донесуваат со мнозинство гласови од присутните пратеници, при што мора да има мнозинство гласови од присутните пратеници кои припаѓаат на заедниците кои не се мнозинство во Република Македонија (Амандман XVI).
Територијалната поделба на Републиката и подрачјата на општините се утврдуваат со закон (член 116). Градот Скопје е посебна единица на локална самоуправа, чија организација се уредува со закон. Градот Скопје се финансира од сопствени извори на приходи определени со закон и со средства на Републиката. Градот Скопје е самостоен во вршењето на надлежностите утврдени со Уставот и со закон, а надзорот над законитоста на неговата работа ја врши Републиката (член 117) (Види подетално во I_C_16).
Народен правобранител
Собранието избира народен правобранител, со мнозинство гласови од вкупниот број пратеници, при што мора да има мнозинство гласови од вкупниот број пратеници кои припаѓаат на заедниците кои не се мнозинство во Република Македонија. Народниот правобранител ги штити уставните и законските права на граѓаните кога им се повредени од органите на државната управа и од други органи и организации што имаат јавни овластувања. Народниот правобранител посветува особено внимание за заштита на начелата на недискриминација соодветна и правична застапеност на припадниците на заедниците во органите на државната власт, органите на единиците на локалната самоуправа и во јавните установи и служби (Амандман XI).
Народниот правобранител се избира за време од осум години, со право на уште еден избор. Условите за избор и разрешување, надлежноста и начинот на работата на народниот правобранител се уредуваат со закон (член 77). Во моментов функцијата Народен правобранител на Република Македонија ја врши Иџет Мемети (Види подетално во I_G_6, I_G_7, I_G_8, I_G_9).
B.ПАРЛАМЕНТ
2. Вe молиме опишете ја структурата и функционирањето на Парламентот вклучувајќи ги и надлежностите на парламентарните комисии, овластувањето и надлежноста на Парламентот во однос на повикување на одговорност на членовите на извршната власт, и постапките за усвојување на законодавството (вклучувајќи објаснување на постоечките скратени/итни постапки за донесување на закони) и нивната применливост за усвојување на закони поврзани со acquis).
I. Структура и функционирање на Собранието на Република Македонија
Собранието на Република Македонија е претставнички орган на граѓаните и носител на законодавната власт на Републиката.Собранието е еднодомно и го сочинуваат од 120 до 140 пратеници кои се избираат на општи, непосредни и слободни избори со тајно гласање. Согласно Законот за избор на пратеници во Собранието на Република Македонија (“Службен весник на Република Македонија” бр. 42/02 и 46/04), сегашниот состав на Собранието од 120 пратеници е избран врз основа на пропорционалниот модел и функцијата пратеник се врши професионално. Пратениците се избираат за време од четири години и нивниот мандат може да се продолжи само во случај на воена или вонредна состојба. Пратениците имаат слободен мандат, не може да бидат отповикани и уживаат имунитет. Собранието може да се распушти само ако за тоа се изјасни мнозинството од вкупниот број пратеници.
Организацијата и функционирањето на Собранието се уредуваат со Уставот и со Деловникот на Собранието на Република Македонија (“Службен весник на Република Македонија” бр. 60/02) што се донесува со мнозинство гласови од вкупниот брoj пратеници. Собранието од редот на пратениците избира претседател и еден или повеќе потпретседатели со мнозинство гласови од вкупниот брoj пратеници. Во сегашниот состав Собранието избра двајца потпретседатели. Претседателот на Собранието го претставува Собранието, се грижи за примена на Деловникот, распишува избори за пратеници, за претседател на Република, локални избори и врши други работи утврдени со Уставот и со Деловникот на Собранието. Претседателот со потпретседателите и со координаторите на пратеничките групи вршат работи определени со Деловникот. Собранието именува и Генерален секретар кој врши работи утврдени со Деловникот и ја организира работата на Службата. Пратениците се организираат во пратенички групи.
Собранието е во постојано заседание и работи на седници што ги свикува претседателот. И за време на одморот што трае од 1-31 август, може да се свика седница на Собранието. Седниците на Собранието се јавни. Со двотретинско мнозинство гласови од вкупниот број пратеници Собранието може да одлучи да работи и без присуство на јавноста. Во работата на Собранието службен јазик е македонскиот јазик и неговото кирилско писмо. Пратеник кој зборува јазик различен од македонскиот, а кој го зборуваат најмалку 20% од граѓаните во Републиката, може на седница на Собранието и на седницата на работното тело да зборува на тој јазик. Собранието може да одлучува ако на седницата присуствува мнозинство од вкупниот број пратеници. Собранието одлучува со мнозинство гласови од присутните пратеници, а најмалку со една третина од вкупниот број пратеници, ако со Уставот не е предвидено посебно мнозинство (апсолутно, двотретинско и мнозинство утврдено со Амандманите на Уставот од 2001 година).Согласно измените на Уставот од 2001 година ( Амандман X точка 2), законите кои директно ги засегаат културата, употребата на јазиците, образованието, личните документи и употребата на симболите, се донесуваат со мнозинство гласови од присутните пратеници при што мора да има мнозинство гласови од присутните пратеници кои припаѓаат на заедниците кои не се мнозинство во Републиката. Законот со кој се уредува локалната самоуправа се донесува со двотретинско мнозинство гласови од вкупниот број пратеници, при што мора да има мнозинство гласови од вкупниот број пратеници кои припаѓаат на заедниците кои не се мнозинство во Републиката, а законите за локално финансирање, локални избори, општинските граници и за градот Скопје, се донесуваат со мнозинство гласови од присутните пратеници, при што мора да има мнозинство гласови од вкупниот број пратеници кои припаѓаат на заедниците кои не се мнозинство во Републиката (Амандман XVI на Уставот).
Работата на Собранието, покрај на пленарни седници се одвива и на седници на работните тела. Собранието со одлука основа постојани работни тела и го утврдува нивниот делокруг и бројот на членовите. За извршување на посебни задачи, може да се основаат и повремени работни тела, како и анкетни комисии за сите области и за секое прашање од јавен интерес. Согласно Уставот, Собранието основа Постојана анкетна комисија за заштита на слободите и правата на граѓанинот. За остварување на меѓународната мултилатерална и билатерална соработка, Собранието основа делегации и групи, преку кои активно учествува во работата на меѓународните парламентарни структури, во Советот на Европа, ОБСЕ, НАТО, ЦЕИ, ИПУ и други и соработува со парламентите на други држави. Постојаните работни тела разгледуваат предлози за донесување на закони, нацрти и предлози на закони и предлози на прописи и други општи акти што ги донесува Собранието, како и други прашања од надлежност на Собранието. Претседателите и членовите на работните тела и нивните заменици се избираат од редот на пратениците. Во работните тела се обезбедува соодветна застапеност на пратениците од пратеничките групи и пратениците кои не се организирани во пратенички групи. Работните тела работат на седници на кои присуствува и претставник (министер или заменик министер) или повереник (државен секретар, државен советник или раководител на

сектор од надлежното министерство) на Владата кога се разгледува предлог на Владата, или претставник на органот на државната управа кога се разгледува прашање од нивен делокруг. Седниците на работните тела се отворени, односно на седница може да се поканат и научни и стручни работници и претставници на локалната самоуправа, на синдикатите, на невладини и други организации, институции или здруженија на граѓани, заради изнесување на мислења по прашањата што се разгледуваат. Работното тело зазема ставови со мнозинство гласови од присутните членови, а најмалку со една третина од вкупниот број членови, и доставува извештај до СобраниетоРаботните тела можат да одржат и заеднички седници, но гласањето се врши одделно.
Собранието има 18 постојани работни тела, од кои 17 се основани со Одлука за основање на постојани работни тела на Собрание на Република Македонија (“Службен весник на Република Македонија” бр. 85/02), а со измената на оваа Одлука (“Службен весник на Република Македонија” бр. 30/03), е основана и Комисијата за европски прашања.
Сегашен претседател на Собранието на Република Македонија е д-р Љупчо Јордановски, а потпретседатели се: Слободан Најдовски и Гзим Острени.
Постојани работни тела на Собранието се:
1.Комисија за уставни прашања;
2.Законодавно-правна комисија;
3.Комисија за одбрана и безбедност;
4.Комисија за политички систем и односи меѓу заедниците;
5.Комисија за надворешна политика;
6.Комисија за европски прашања;
7.Комисија за прашања на изборите и именувањата;
8.Постојана анкетна комисија за заштита на слободите и правата на граѓанинот;
9.Комисија за надзор над работата на Управата за безбедност и контраразузнавање и на Агенцијата за разузнавање;
10.Комисија за финансирање и буџет;
11.Комисија за економски прашања;
12.Комисија за земјоделство, шумарство и водостопанство;
13.Комисија за транспорт, врски и екологија;
14.Комисија за образование, наука и спорт;
15.Комисија за култура;
16.Комисија за здравство;
17.Комисија за труд и социјална политика;
18.Комисија за деловнички и мандатно-имунитетни прашања.
Делокруг на работните тела:
1. Комисија за уставни прашања
Комисијата има претседател, шеснаесет члена и нивни заменици.
Комисијата ги разгледува прашањата што се однесуваат на:
−спроведување на Уставот;
−предлози за изменување и дополнување на Уставот;
−начелни прашања од уставен карактер во врска со донесувањето и извршувањето на законите и другите прописи и акти и
−други прашања од уставен карактер.
2.Законодавно-правна комисија

Комисијата има претседател, дванаесет члена и нивни заменици.
Комисијата ги разгледува прашањата што се однесуваат на:
−усогласеност на законите и други акти со уставот и со правниот систем, како и нивната правно-техничка обработка;
−усогласеност на законите со законодавството на Европската унија;
−барања за давање автентично толкување и изготвување предлози на автентично толкување на законите;
−утврдување на пречистен текст на законите и другите акти ако со закон, односно со друг акт биде овластена;
−давање исправки на грешки во објавениот текст на закон или на друг акт, врз основа на изворниот текст на усвоениот закон или друг акт на Собранието и
−други прашања што се однесуваат на законодавната дејност и изградувањето на правниот систем во Републиката.
3.Комисија за одбрана и безбедност
Комисијата има претседател, дванаесет члена и нивни заменици.
Комисијата ги разгледува прашањата што се однесуваат за:
−заштита на поредокот утврден со Уставот;
−остварување на надзорот во доменот на одбраната и безбедноста;
−одбрана на Републиката и цивилната заштита;
−соработка со колективни системи на безбедност и одбрана во кои Републиката пристапила;
−интеграција на Републиката во евроатланските организации и односите на Републиката со тие организации
−заштита на животот, личната сигурност и имотот на граѓаните загарантирани со Уставот;
−производство, промет, набавување, поседување и носење на оружје, делови за оружје и муниција;
−обезбедување на личности и објекти;
−државјанство;
−одржување на јавниот ред и мир;
−јавните собири и јавните приредби;
−безбедноста на патниот, воздушниот, железничкиот и езерскиот сообраќај;
−заштита од природни непогоди и епидемии;
−пријавување и одјавување на живеалиштето и престојувалиштето;
−премин на државните граници и движење и престој во граничниот појас;
−движење и престој на странците;
−утврдување и решавање на граничните инциденти и други повреди на државните граници и
−други прашања што се однесуваат на одбраната и безбедноста.
4.Комисија за политички систем и односи меѓу заедниците
Комисијата има претседател, дванаесет члена и нивни заменици.
Комисијата ги разгледува прашањата што се однесуваат на:
−функционирање на политичкиот систем;
−менување на границите на Републиката;
−државните симболи и нивната употреба;

−судството, адвокатурата и јавното обвинителство;
−амнестија и помилување;
−слобода на движењето и слобода на изборот на живеалиштето;
−матична евиденција и заштита на личните податоци;
−лични имиња, лични карти и патни исправи;
−попис на населението;
−системот на јавното информирање;
−право на здружување на граѓаните и политичко организирање,
−избирачко право и начин на избор на пратеници, претседателот на Република Македонија, членовите на советите и градоначалниците;
−референдум;
−локална самоуправа;
−народниот правобранител;
−Македонската православна црква како и Исламската верска заедница во Македонија, Католичката црква, Евангелско-методистичката црква, Еврејската заедница и други верски заедници и религиозни групи;
−одликувања, признанија и награди;
−празниците на Република Македонија;
−организација на државната управа;
−право на употреба на јазиците и писмата на заедниците;
−гарантирање на заштитата на етничкиот, културниот, јазичниот и верскиот идентитет на заедниците и
−други прашања што се однесуваат на политичкиот систем и односите меѓу заедниците.
5.Комисија за надворешна политика
Комисијата има претседател, дванаесет члена и нивни заменици.
Комисијата ги разгледува прашањата што се однесуваат на:
−надворешната политика на Република Македонија и нејзините односи со другите држави и меѓународни организации;
−политиката со која се обезбедува грижата на Републиката за положбата и правата на припадниците на македонскиот народ во соседните земји и за иселениците од Македонија, како и за културните, економските и социјалните права на граѓаните од Републиката во странство;
−стапување или истапување од сојуз или заедници со други држави;
−стапување во членство или истапување од членство на меѓународни организации;
−потреба од започнување преговори за склучување билатерални и мултилатерални меѓународни договори на Република Македонија, односно за платформите на овие преговори;
−ратификација на меѓународни договори;
−меѓународна регулатива од областа на човековите и граѓанските права, слободи и документи на меѓународни организации и асоцијации;
−воспоставување на парламентарна соработка на Републиката со други држави и меѓународни организации;
−восоставување соработка со комисиите за надворешна политика на парламентите на другите држави;
−иницијативи и ипредлози за дефинирање на стратегијата на надворешната политика на Република Македонија и
−други прашања што се однесуваат на надворешната политика на Република Македонија.

6. Комисија за европски прашања
Комисијата има претседател, дванаесет члена и нивни заменици.
Комисијата ги разгледува прашањата што се однесуваат на:
−усогласеноста на предлозите за донесување закони, односно предлозите на закони со законодавството на Европската унија;
−следењето и поттикнувањето на процесот на усогласување на законодавството на Република Македонија со законодавството на Европската унија, предлага мерки за унапредување на постапките за усогласување, дава мислења и предлози за активностите на работните тела на Собаранието на овој план;
−исполнувањето на обврските што произлегуваат од спогодбите меѓу Република Македонија и Европската унија;
−следењето на активностите на Владата и органите на државната управа насочени кон стекнување на членство на Република Македонија во Европската унија и во врска со нив дава мислења и препораки;
−остварувањето на програмите и другите акти на институциите на Европската унија во Република Македонија , вклучувајќи ги и програмите за финансиска поддршка;
−редовното информирање на Собранието за сите прашања сврзани со европската интеграција;
−покренувањето и остварувањето на активностите за информирање на јавноста во врска со процесите на европската интеграција;
−соработката со соодветните комисии на другите земји и
−разгледува други прашања во врска со европската интеграција.
7.Комисија за прашања на изборите и именувањата
Комисијата има претседател, дванаесет члена и нивни заменици.
Комисијата ги разгледува прашањата што се однесуваат на:
−поднесување предлози за избор и именување, односно разрешување на функционери кои ги избира, односно именува Собранието, ако со закон, Деловникот или друг акт на Собранието е определено ваков предлог да поднесува Комисијата;
−поднесување предлози за избори и именување, односно разрешување на функционери кои ги избира, односно именува Собранието, ако со Уставот, закон, Деловникот или друг акт на Собранието не е определено ваков предлог да поднесува друг орган;
−предлагање состав на постојаните и повремени работни тела на Собранието;
−предлагање состав на постојаните делегации на Собранието во меѓународните парламентарни собранија и на пратеничките групи на Собранието за соработка со други парламенти;
−предлагање членови на управни органи и други тела во јавните претпријатија, организациите и институциите кои ги избира, односно именува Собранието ако со Уставот, закон или друг акт не е определено ваков предлог да поднесува друг орган;
−предлагање членови на редакцискиот одбор на гласилото на Собранието;
−предлагање именување и разрешување претставници на Републиката во органите на управувањето и членови на конкурсни комисии за избор на индивидуални работоводни органи кои се во надлежност на Собранието;
−предлагање состав на одбори и други тела на Собранието за организирање и спроведување прослави на одделни историски настани од значење за Републиката и на други настани чие одбележување е потребно, како и за доделување на републички награди;

−давање мислење по предлозите за избор, односно именување носители на јавни функции кои ги избира, односно ги именува Собранието, а кои се предложени од други органи;
−разгледување предлози на прописи за платите и за други примања на пратениците и функционерите кои ги избира или именува Собранието, како и на пратениците и функционерите на кои им престанала функцијата и во рамките на законските овластувања донесува поблиски прописи за нивно извршување;
−донесување акти за кои е овластена од Собранието;
−донесување поединечни решенија за платите и за други примања на пратениците и функционерите кои ги избира или именува Собранието;
−донесување акт за одбивање 5% од платата за секој ден отсуство на пратеник кој најмалку три пати отсуствувал од седница на Собранието, односно од седница на работното тело, а за тоа не го известил претседателот на Собранието, односно на работното тело;
−ја определува висината на надоместокот на трошоците за учество во работата на работните тела од редот на научните и стручните институции и асоцијации;
−определување во согласност со прописите, висината на дневниците, на трошоците за одвоен живот, на надоместокот за годишен одмор, на селидбените и други трошоци;
−одлучување по жалби против решенија на генералниот секретар на Собранието, доколку со закон или друг акт поинаку не е определено;
−давање исправки на акти што ги донесува и објавува Комисијата во “Службен весник на Република Македонија” и
−и други прашања што се однесуваат на изборите и именувањата.
8.Постојана анкетна комисија за заштита на слободите и правата на граѓанинот
Комисијата има претседател, осум члена и нивни заменици.
Комисијата ги разгледува прашањата што се однесуваат за:
−начелни прашања, предлози и мислења во врска со остварувањето на одредбите на Уставот, закони и други прописи и акти од значење за остварување и заштитатата на слободите и правата на граѓанинот;
−укажување на потребата од донесување на закони и други прописи и акти заради поцелосна заштита на слободите и правата на граѓанинот;
−следење, разгледување и анализирање на остварувањето на ратифицираните меѓународни акти кои ја регулираат заштитата на слободите и правата на граѓанинот;
−разгледување на дописите на граѓаните и заземање ставови по истите
−соработува со научни и стручни организации од областа на заштитата на слободите и правата на граѓанинот;
−соработување со соодветни странски и меѓународни тела од областа на заштитата на слободите и правата на граѓанинот и
−други прашања што се однесуваат на заштитата на слободите и правата на граѓанинот.
Комисијата не може да врши истражни или други судски функции.
Наодите на Комисијата се основа за поведување постапка за утврдување на одговорност на носителите на јавните функции.
9. Комисија за надзор над работата на Управата за безбедност и контраразузнавање и на Агенцијата за разузнавање
Комисијата има претседател, осум члена и нивни заменици.
Комисијата ги разгледува прашањата што се однесуваат на:

−почитување на правата и слободите, утврдени со Уставот и закони од страна на Управата за безбедност и контраразузнавање и Агенцијата за разузнавање на граѓаните, претпријатијата и други правни лица;
−законитоста во спроведување на овластувањата на Управата за безбедност и контраразузнавање и Агенцијата за разузнавање од аспект на пречекорување на овластувањата, преземање неовластени постапки, злоупотреба и други негативности во работењето, спротивно на нивните права утврдени со закон;
−методите и средствата што ги користат Управата за безбедност и контраразузнавање и Агенцијата за разузнавање од аспект на законитоста и почитувањето на правата на граѓанинот и други субјекти;
−материјалната, кадровската и техничката опременост на Управата за безбедност и контраразузнавање и Агенцијата за разузнавање и
−други прашања што се однесуваат на Управата за безбедност и контраразузнавање и на Агенцијата за разузнавање.
10.Комисија за финансирање и буџет
Комисијата има претседател, дванаесет члена и нивни заменици.
Комисијата ги разгледува прашањата што се однесуваат на:
−системот на финансирање;
−Буџетот на Републиката;
−даноците, таксите, придонесите и други јавни давачки на граѓаните и правни лица;
−царинскиот систем;
−монетарно-кредитниот, банкарскиот и девизниот систем;
−платниот промет и ревизијата;
−заемите и кредитите;
−јавните набавки;
−системот на осигурување;
−сопаственоста и други имотно-правни односи;
−стоковните резерви;
−игрите на среќа и
−други прашања што се однесуваат на финансирањето.
11.Комисија за економски прашања
Комисијата има претседател, десет члена и нивни заменици.
Комисијата ги разгледува прашањата што се однесуваат на:
−производство и трговија;
−минерални суровини и енергетика;
−туризам, угостителство и занаетчиство;
−надворешно-трговско работење;
−странски вложувања;
−сопственичка трансформација;
−мерки против монополска положба и монополско однесување на пазарот;
−заштита на потрошувачите;
−јавни претпријатија;
−концесии;
−побрз развој на стопански недоволно развиените подрачја;
−статистика и
−други прашања што се однесуваат на економскиот систем.

12. Комисија за земјоделство, шумарство и водостопанство Комисијата има претседател, десет члена и нивни заменици.
Комисијата ги разгледува прашањата што се однесуваат на:
−земјоделското земјиште, пасиштата и други природни богатства и природни сили;
−арондацијата, комасацијата и мелиорацијата;
−сточарството, полјоделството, овоштарството и лозарството;
−ловот и риболовот
−животинскиот и растителниот свет;
−ветеринарно здравство и заштита на растенијата;
−премерот и катастарот на земјиштето;
−употребата и користењето на водите и одобрувањето на режимот на водите;
−хидромелиоративните системи и хидрометеоролошките работи и
−други прашања што се однесуваат на земјоделството, шумарството и водостопанството.
13.Комисија за транспорт, врски и екологија
Комисијата има претседател, десет члена и нивни заменици.
Комисијата ги разгледува прашањата што се однесуваат на:
−патниот, железничкиот, речниот, езерскиот, воздушниот, поштенско-телеграфскиот, телефонскиот и радиосообраќајот;
−жичарите и ски-лифтовите;
−системите на телекомуникации и радиодифузниот систем;
−изградбата на инвестиционите објекти во областа на траспортот и телекомуникациите;
−просторното и урбанистичкото планирање;
−уредувањето на градежното земјиште;
−станбеното и комуналното стопанисување;
−заштитата и унапредувањето на животната средина, природата, воздухот, земјата и водите од загадување;
−обезбедување услови за здрава животна средина;
−спречување на штетната бучава;
−заштитата од јонизирачко зрачење и други штетни дејства по животот и здравјето на луѓето и посебните мерки на сигурност при употреба на нуклеарна енергија и
−други прашања што се однесуваат на транспортот, врските урбанизмот и екологијата.
14.Комисија за образование, наука и спорт
Комисијата има претседател, десет члена и нивни заменици.
Комисијата ги разгледува прашањата што се однесуваат за:
−системот и организацијата на предучилишното воспитување и образование, основното, средното и високото образование;
−правото на настава на јазиците на заедниците во областа на воспитувањето и образованието;
−системот и организацијата на научно-иастражувачката дејност;

−создавање, примена и вреднување на пронајдоците, патентите и други инвентивни активности што произлегуваат од научното, уметничкото или друг вид интелектуално творештво;
−информатиката, научниот и технолошкиот развој и техничката култура;
−организација, развој и функционирање на информациониот систем во Републиката;
−образованието на младите, ученичкиот и студентскиот стандард;
−поттикнување на интелектуалното, културното и научното творештво на младите;
−едукација за превентивна заштита на младите од болестите на зависност и од СИДА;
−развој и унапредување на физичката култура;
−развојот на врвниот спорт и
−други прашања што се однесуваат на образованието, науката, младите и спортот.
15.Комисија за култура
Комисијта има претседател, десет члена и нивни заменици.
Комисијата ги разгледува прашањата што се однесуваат на:
−организацијата, развојот и унапредувањето на културата;
−заштита на природното и културното наследство во Република Македонија;
−збогатување на историското и уметничкото творештво;
−афирмирање и заштита на врвни културни вредности;
−афирмација и заштита на авторството и авторското право;
−дејности за заштита и користење на движно и недвижно културно богатство;
−издавачка дејност и библиотекарство;
−споменично одбележување и заштита на спомениците на културата;
−употреба и заштита на македонскиот јазик;
−информирање, културни и други дејности заради изразување на идентитетот и особеностите на заедниците;
−определување годишнини на настани и личности од посебно значење за државно- правниот развој на Републиката, афирмација на историското и културното наследство и негување на општо цивилизациските вредности;
−начинот и формите на одбележување на значајни настани и личности;
−активностите на посебни одбори формирани за одделни одбележувања и
−други прашања што се однесуваат на културата и одбележувањето годишнини на значајни настани и личности.
16.Комисија за здравство
Комисијата има претседател, десет члена и нивни заменици.
Комисијата ги разгледува прашањата што се однесуваат на:
−здравствената заштита на населението;
−здравственото осигурување;
−заштитата на населението од заразни болести, од штетно влијание на гасовите, јонизирачките зрачења и бучавата, загаденоста на воздухот, водата, земјиштето и животните производи;
−заштитата од болестите на зависност и од СИДА;
−хигиенскоепидемиолошката состојба;
−производството, прометот и снабдувањето со лекови, помошните лековити средства и медицинските помагала, медицинска опрема, санитетски уреди и материјали, отрови и опојни дроги;

−санитарниот и здравствениот надзор и
−други прашања што се однесуваат на здравството.
17.Комисија за труд и социјална политика
Комисијата има претседател, десет члена и нивни заменици.
Комисијата ги разгледува прашањата што се однесуваат на:
−работните односи и за заштитата на работниците на работа;
−правото на штрајк;
−вработување и права во случај на невработеност;
−заштита на жената на работа и заштита на мајчинството;
−платите и животниот стандард;
−социјалната политика и социјалната сигурност на граѓаните;
−системот, организацијата, развојот и унапредувањето на социјалната заштита и заштитата на децата;
−популационата политика, бракот и семејството;
−системот на пензиското и инвалидското осигурување;
−боречко-инвалидската заштита и заштитата на воените инвалиди и лицата прогонувани и затворани за идеите на самобитноста на македонскиот народ и неговата државност и
−други прашања што се однесуваат на трудот и социјалната политика.
18.Комисијата за деловнички и мандатно-имунитетни прашања
Комисијата има претседател, осум члена и нивни заменици.
Комисијата ги разгледува прашањата што се однесуваат на:
−спроведување на Деловникот на Собранието и на деловниците на работните тела и дава мислење за разрешување на спорни прашања;
−иницијативи за изменување на Деловникот на Собранието и деловниците на работните тела
−предлагање на донесување, односно изменување и дополнување на Деловникот на Собранието;
−извештаите на Државната изборна комисија за пратеници од листата на кандидати кои станале пратеници за остатокот од мандатот;
−основите за престанок и одземање на мандатот на пратеник и за тоа на Собранието му поднесува извештај;
−имунитетот на пратениците, судиите и јавниот обвинител и неговите заменици и
−други прашања во врска со Деловникот и мандатно-имунитетните права.
Согласно Амандман XII на Уставот, Собранието донесе Одлука за основање Комитет за односи меѓу заедниците (“Службен весник на Република Македонија” бр. 85/02). Комитетот има 19 члена од кои по седум од редот на пратениците Македонци и Албанци и по еден член од пратениците Турци, Власи, Роми, Срби и Бошњаци. Доколку некоја од заедниците нема претставници, народниот правобранител, по консултации со релевантните претставници на тие заедници, ќе ги предложи другите членови на Комитетот. Комитетот разгледува прашања од односите меѓу заедниците во Републиката и остварувањето на правата на припадниците на заедниците кои не се мнозинство во Републиката утврдени со Уставот и законите и дава мислења и предлози за нивно решавање, а Собранието е должно да ги разгледа и да донесе одлука во врска со нив. Комитетот одлучува во случај на спор во врска со спроведувањето на постапката за гласање во Собранието по закони за кои е потребно мнозинство гласови од пратениците кои припаѓаат на заедниците кои не се мнозинство во Републиката.

II. Овластување и надлежност на Собранието во однос на повикување на одговорност на членовите на извршната власт
Политичката контрола и надзор над Владата, Собранието ја врши преку пратенички прашања, анкетни комисии, интерпелации и прашање за доверба на Владата.
Пратеничките прашања се поставуваат на посебна седница, последниот четврток во месецот. Анкетни комисии може да се основаат за сите области и за секое прашање од јавен интерес, и нивните наоди се основа за поведување постапка за утврдување на одговорност на носителите на јавни функции. Интерпелација за работата на Владата и секој нејзин член поединечно, може да постават најмалку пет пратеника, во писмена и образложена форма. По интерпелацијата се води претрес на седница на Собранието, кој завршува со донесување заклучок во кој се изнесува ставот на Собранието во врска со наводите во интерпелацијата.
Прашање за доверба на Владата може да постават најмалку 20 пратеника, во писмена форма и образложено. Претседателот на Собранието, прашањето за доверба, веднаш го доставува до пратениците, Владата и до претседателот на Републиката. Прашањето може да се повлече до почетокот на седницата. По прашањето за доверба се води претрес на седница на Собранието и гласањето се врши по истекот на три дена од поставувањето на прашањето. Одлуката за изгласување недоверба на Владата се донесува со мнозинство гласови од вкупниот брoj на пратеници и ако на Владата и е изгласана недоверба, таа е должна да поднесе оставка. Владата на која и е изгласана недоверба останува на должност до избор на нова Влада.Собранието одлучува за разрешување на член на Владата, само по предлог на претседателот на Владата. Доколку претседателот на Владата предложи разрешување на повеќе од една третина од членовите на Владата од првобитниот состав, Собранието одлучува како за избор на нова Влада.
Собранието, согласно Уставот може да покрене постапка за утврдување на одговорност на претседателот на Републиката, со двотретинско мнозинство гласови од вкупниот брoj пратеници. Претседателот на Република Македонија е одговорен за кршење на Уставот и законите во вршењето на своите права и должности (член 87 од Уставот на Република Македонија). Предлог може да покренат најмалку 30 пратеници во писмена форма и со образложение. Пред одлучувањето, Собранието основа комисија за оценување на основаноста на предлогот, која на Собранието му поднесува извештај. По предлогот и по извештајот се води претрес, а по нив претседателот на Републиката може усно или писмено да се изјасни. Доколку Собранието утврди предлог за покренување постапка за утврдување одговорност на претседателот на Републиката, претседателот на Собранието веднаш го доставува до Уставниот суд кој одлучува за одговорноста на претседателот на Републиката.
Поднесување извештаи до Собранието согласно законските обврски
Oдделни органи, согласно обврските од соодветните закони, до Собранието доставуваат извештаи. Во таа смисла, Народниот правобранител, поднесува годишен извештај што Собранието го разгледува на седница на која присуствуваат членови на Владата, член 36 од Законот за Народниот правобранител ("Службен весник на Република Македонија" бр. 60/03).
Јавното обвинителство на Република Македонија изготвува единствен годишен извештај за работата на сите јавни обвинителства и го доставува на разгледување до Собранието, член 15 од Законот за Јавното обвинителство ("Службен весник на Република Македонија" бр. 38/04). Инаку, Јавниот обвинител на Република Македонија го именува Собранието.
Народната банка на Република Македонија, чиј гувернер го именува Собранието, до Собранието поднесува полугодишни и годишни извештаи за работењето, за супервизијата и преземените мерки спрема банките и штедилниците и за ракување со девизни резерви, член 55 од Законот за Народната банка на Република Македонија ("Службен весник на Република Македонија" бр. 3/02; 51/03;85/03 и 40/04).

Државниот завод за ревизија чиј што главен државен ревизор го избира Собранието, поднесува годишен извештај за извршените ревизии и за својата работа до Собранието, член 12 од Законот за државната ревизија („Службен весник на Република Македонија" бр. 65/97; 70/01;31/03 и 19/04).
Комисијата за хартии од вредност чиј што претседател и членови ги именува Собранието, за својата работа до Собранието поднесува годишен извештај и годишна пресметка (член 163 од Законот за хартии од вредност „Службен весник на Република Македонија" бр. 63/00; 103/00; 34/01; 4/02 ; 37/02 ; 31/03 и 85/03).
Државната комисија за спречување на корупцијата чии членови ги именува Собранието, поднесува годишен извештај за својата работа и за преземените мерки и активности (член 49 став 1 алинеја 10 од Законот за спречување на корупцијата „Службен весник на Република Македонија" бр. 28/02 и 46/04).
Директорот на Агенцијата за државни службеници кој го именува Собранието, до Собранието поднесува извештај за својата работа ( член 8 од Законот за државните службеници "Службен весник на Република Македонија" бр. 59/00; 112/00; 34/01; 103/01; 43/02; 98/02; 17/03; 40/03; 85/03; 17/04 и 69/04).
Генералниот директор на МРТ, кој исто така го именува Собранието, еднаш годишно до Собранието доставува извештај за работењето на МРТ, член 18 од Законот за основање на Јавно претпријатие Македонска - радиотелевизија ("Службен весник на Република Македонија" бр. 6/98; 98/00 и 78/04).
III. Постапка за донесување на закони
Право да предлага донесување на закон има секој пратеник, Владата и најмалку 10.000 избирачи.Постапката за донесување на закони е уредена со Деловникот. Законите по правило се донесуваат во редовна постапка во две фази, предлог за донесување на закон и предлог на закон, а по исклучок, Собранието може да заклучи законот да се разгледува и како нацрт.
Предлогот за донесување на закон како прва фаза, пред да се претресе на седница на Собранието, го разгледува работното тело во чиј делокруг спаѓаат прашањата што се уредуваат со закон и Законодавно-правната комисија.Работните тела го разгледуваат од гледна точка на потребата од донесување на законот, начелата врз кои треба да се засновува, основните односи што се уредуваат и начинот на кој се предлага нивното уредување. Законодавно-правната комисија, го разгледува од гледна точка на потребата од донесување на законот и неговата усогласеност со Уставот, како и усогласеноста со законодавството на Европската унија. Предлогот за донесување на закон што не го поднела Владата, претседателот на Собранието го доставува до Владата, заради давање на мислење. Ако Собранието оцени дека има потреба законот да се донесе, донесува заклучок за усвојување на предлогот за донесување на закон.
Предлог на закон како втора фаза, се поднесува во рок од 60 дена од денот на завршувањето на првата фаза и одредбите на Деловникот што се однесуваат на предлогот за донесување на закон и неговото разгледување во работните тела и во Законодавно-правната комисија, соодветно се применуваат и на предлогот на законот. Во текот на претресот по текстот на предлогот на законот се одлучува и за амандмани, кои може да ги поднесе пратеник, работно тело, Владата и најмалку 10.000 избирачи, во рокови утврдени со Деловникот. Владата може да се изјаснува за амандманите и кога не е предлагач.
Деловникот дава можност законите да се донесуваат и во т.н. скратена постапка. Имено, ако не е во прашање сложен или обемен закон, на предлог на предлагачот, Собранието може да одлучи на иста седница да се претресат и двете фази од законот (предлог за донесување и предлог на законот).

Ако со законот се уредува сложена или обемна материја, Собранието може да заклучи пред предлогот на закон, предлагачот да подготви и нацрт на законот, кој се разгледува по иста постапка како и предлогот за донесување на закон. Собранието може да одлучи по нацрт на закон кој е од поширок интерес, да се спроведе јавна дискусија.
По исклучок, закон може да се донесе и по итна постапка и тоа само во случаите определени со Деловникот (кога тоа е неопходно заради спречување и отстранување на поголеми нарушувања во стопанството, кога тоа го бараат интересите на безбедноста и одбраната на Републиката или во случаи на поголеми природни непогоди, епидемии или други вонредни и неодложни потреби). Кон предлогот законот да се донесе по итна постапка, предлагачот го поднесува и предлогот на закон.За оправданоста на предлогот, законот да се донесе по итна постапка, Собранието одлучува без претрес. Ако предлогот не го поднела Владата, пред одлучувањето, Собранието ќе побара мислење од Владата. Пред или во текот на претресот Собранието може да побара од надлежното работно тело и од Законодавно-правната комисија, секој од својот делокруг, итно да даде мислење.
Постапка за донесување на закони поврзани со acquis
Опишаните постапки за донесување на закони овозможуваат донесување и на закони поврзани со acquis. Тоа значи дека овие закони, во зависност од карактерот и обемот на прашањата што ги регулираат, можат да се донесат во редовна постапка (две фази), по скратена или по итна постапка, односно постапките регулирани со Деловникот не се пречка за навремено донесување на овие закони.
Законите поврзани со acquis, во зависност од прашањата што ги регулираат, ги разгледуваат надлежните работни тела. Законодавно-правната комисија законите ги разгледува од аспект на нивната усогласеност со Уставот и правниот систем на Републиката, како и нивната усогласеност со законодавството на Европската унија.Комисијата за европски прашања ги разгледува прашањата што се однесуваат на усогласеноста на предлозите за донесување закони, односно предлозите на закони со законодавството на Европската унија. Исто така, оваа Комисија го следи и поттикнува процесот на усогласување на законодавството на Републиката со законодавството на Европската унија, предлага мерки за унапредување на постапките за усогласување, дава мислења и предлози за активностите на работните тела на Собранието на овој план.
3. Кои мерки се преземени да се овозможи употребата на албанскиот јазик во Парламентот? Како истите се применуваат во праксата?
Со Деловникот на Собранието, а во согласност со измените на Уставот од 2001 година (Амандман V точка 1 став 5), во работата на Собранието, покрај службениот македонски јазик и неговото кирилско писмо, пратениците Албанци можат на седници на Собранието и на седници на работните тела да зборуваат на својот јазик.
За овозможување на употребата на албанскиот јазик во работата на Собранието и на работните тела, обезбедени се потребните технички услови и соодветен стручен кадар. Салата за пленарни седници и салите во кои се одржуваат седници на работните тела се опремени за симултан превод. Во Службата на Собранието се вработени пет преведувачи, двајца лектори и двајца сравнувачи на текстови, на албански јазик. За седниците на Собранието и на работните тела, дополнително преку Авторска агенција се ангажираат најмалку двајца професионални преведувачи за симултан превод. За преведувачите и за лекторите, Собранието обезбедува континуирана обука во соработка со Филолошкиот факултет од Скопје - Катедра за албански јазик. Ова е обезбедено од сопствени средства и со помош на Владите на Белгија и Канада. Националната телевизија (МТВ) врши директен пренос од седниците на Собранието, а на третиот канал на гледачите им е овозможено седниците на Собранието да ги следат на албански јазик .
Комплетниот превод на албански јазик и лекторирањето на законите што ги донесува Собранието, пред нивното објавување, го вршат посебни одделенија за преведување и за лекторирање во Службата на Собранието, бидејќи согласно Законот за објавување на законите и другите прописи и акти во “Службен весник на Република Македонија” (“Службен весник на Република Македонија” бр. 56/99 и 43/02) , законите, покрај на македонски јазик се објавуваат и на албански јазик. За таа цел, во Собранието е инсталиран софтвер TRADOS за превод на текстови.
Со преземените технички и други мерки, обезбедена е и во праксата се остварува непречена употреба на албанскиот јазик во работата на Собранието и на работните тела.
4. Колку политички партии се регистрирани во вашата земја? Колку од нив se застапени во Парламентот? Колкав процент од членовите на Парламентот се (а) жени и (б) припадници на етничките малцинства?
Со Уставот на Република Македонија (член 20) на граѓаните им се гарантира слободата на здружување заради остварување и заштита на нивните политички, економски, социјални, културни и други права и уверувања. Граѓаните можат слободно да основаат здруженија на граѓани и политички партии да пристапуваат кон нив и од нив да истапуваат.
Со Законот за политичките партии (“Службен весник на Република Македонија” бр. 76/04), се уредуваат начинот, условите и постапката за основање, регистрирање и престанок на политичките партии. Граѓаните слободно основаат политички партии со цел да ги остваруваат
изаштитуваат политичките, економските, социјалните, културните и други права и уверувања
ида учествуваат во процесот на донесување на политички одлуки и во постапката за избор на пратеници во Собранието на Република Македонија и членови на советите и градоначалници во општините и градот Скопје. Членови на политичка партија можат да бидат само државјани на Република Македонија. Работата на политичките партии е јавна и тие се организираат и делуваат на територијален принцип.
Политичка партија можат да основаат најмалку 500 полнолетни граѓани (кои имаат избирачко право), државјани на Република Македонија и кои потпишале изјава за основање на политичка партија. Политичката партија е должна 15 дена пред истекот на секоја година да доставува писмен доказ до надлежниот суд, со кој се утврдува дека бројот на оснивачите не е намален. Член на политичка партија може да биде секој полнолетен граѓанин и деловно способен, кој ќе даде изјава за доброволно членство во политичката партија. Секој член може слободно да истапи од политичката партија. Политичката партија се оснива на Собрание на оснивачите на кое се донесува одлука за основање, програма, статут и се избираат нејзините органи. Одлуката за оснивање на политичка партија содржи име и скратено име на политичката партија, седиште на политичката партија, личното име на овластеното лице кое ќе ги врши работите на упис во судскиот регистар и лични имиња на оснивачите, со единствен матичен број и адреса во постојано место на живеење во Република Македонија. Програмата на политичката партија содржи одредби за целите и изборот на формата и методот на дејствувањето на политичката партија. Статутот на политичката партија содржи одредби за името и скратеното име на политичката партија, седиштето на политичката партија, политичките цели на дејствување, остварување на јавноста во работата и начинот на дејствување, условите и начинот на зачленување и престанување на членството и правата, обврските и одговорностите на членовите, застапувањето и престанувањето на политичката партија, органите на политичката партија, начинот на нивниот избор и отповикување, траењето на мандатот и начинот на одлучувањето, стекнување и располагање со средствата, престанок на политичката партија, постапката со имототот во случај на престанок на политичката партија, постапување со имотот по престанок на политичката партија и ознаките на политичката партија (знаме, симбол, амблем и друго). Политичката партија започнува со работа и стекнува својство на правно лице со денот на уписот во судскиот регистар.
Политичката партија престанува да постои со бришење од Судскиот регистар кога: политичката партија сама ќе поднесе барање за бришење од судскиот регистар, врз основа на правосилно решение за бришење на политичката партија од Судскиот регистар, донесено од страна на Судот врз основа на Законот за политичките партии, кога на политичката партија и е забрането дејствување со правосилно решение, во согласност со Законот за политички партии и кога Уставниот суд на Република Македонија утврди дека програмата или статутот на политичката партија не се во согласност со Уставот.
Во Република Македонија заклучно со 31.12.2004 година регистрирани се вкупно 75 политички партии. Сегашниот состав на Собранието според застапеноста на партиите е следен:
−Социјалдемократски сојуз на Македонија (СДСМ) - 44 пратеници (36,66%);
−Демократска унија за интеграција (ДУИ) - 15 пратеници (12,5%);
−ВМРО –Народна партија-12 пратеника (9,96%);
−ВМРО-Демократска партија за македонско национално единство (ВМРО-ДПМНЕ) - 11 пратеника (9,13%);
−Либерално-демократска партија (ЛДП) - 10 пратеници (8,33%);
−Демократска партија на Албанците (ДПА) - 7 пратеника (5,83%);
−Либерална партија на Македонија (ЛПМ) - 5 пратеника (4,16%);
−Партија за демократски просперитет во Македонија (ПДП)- 2 пратеника (1,66%)
−Демократска партија на Турците на Македонија (ДПТМ) - 2 пратеника (1,66%);
−Демократска лига на Бошњаците во Република Македонија (ДЛБРМ) - 1 пратеник
(0,83%);
−Обединета партија на Ромите од Македонија (ОПРМ)- 1 пратеник (0,83%);
−Демократска партија на Србите во Македонија (ДПСМ) - 1 пратеник (0,83%);
−Социјалистичка партија на Македонија (СПМ) - 1 пратеник (0,83%);
−Национална демократска партија (НДП) - 1 пратеник (0,83%);
−Независни пратеници – 7 (5,83%).
Сегашниот состав на Собранието според националната структура е следен:
−Македонци - 85 (70,83%);
−Албанци - 26 (21,66%);
−Турци - 3 (2,5%);
−Срби - 2 (1,66%);
−Бошњаци - 2 (1,66%);
−Роми - 1 (0,83%) и
−Власи - 1 (0,83%)
Сегашниот состав на Собранието според половата структура е следен:
−машки - 97 (80,87%)
−женски - 23 (19,13%)

C. ВЛАДАТА И ЈАВНАТА АДМИНИСТРАЦИЈА
5. Ве молиме дајте опис на структурата и функционирањето на Владата.
Влада на Република Македонија
Уставниот поредок во Република Македонија се базира на поделбата на власта на законодавна, извршна и судска.
Согласно член 88 од Уставот на Република Македонија (''Службен весник на Република Македонија'', бр. 52/91; 1/92; 31/98; 91/01 и 84/03), Владата на Република Македонија е носител на извршната власт која своите права и должности ги врши врз основа и во рамките на Уставот и законите. Со Законот за Владата е уредена организацијата и начинот на работата на Владата, кој е донесен во 2000 година (''Службен весник на Република Македонија'', бр. 59/00 и 12/03). Согласно со овој закон Владата има донесено и Деловник за работа (''Службен весник на Република Македонија'', бр. 38/01; 98/02; 9/03; 47/03; 64/03 и 67/03) со кој поблиску се уредува внатрешната организација, начинот на работата, како и други прашања од значење за работата на Владата.
Претседателот на Република Македонија го определува мандаторот за состав на Владата и е должен во рок од 10 дена од конституирање на Собранието, мандатот за состав на Владата да го довери на кандидатот на партијата односно партиите што имаат мнозинство во Собранието. Мандаторот во рок од 20 дена од денот на доверување на мандатот на Собранието му поднесува предлог и го предлага составот на Владата. Владата на предлог на мандаторот и врз основа Програмата ја избира Собранието на Република Македонија со мнозинство гласови од вкупниот број на пратеници.
Владата стапува на должност со денот на изборот од Собранието на Република Македонија .
Владата ја сочинуваaт претседател и министри. Сегашната Влада на Република Македонија е коалициона и е составена од партиите – Социјал-демократски сојуз на Македонија (СДСМ), Либерално-демократска партија (ЛДП) и партијата Демократска Унија за интеграција(ДУИ). Таа е составена од претседател и 17 членови од кои 14 се министри кои раководат со министерствата,а четири се министри без ресор. Согласно Законот за Владата Претседателот на Владата има определено четири заменици.
Сегашниот состав на Владата е следен:
−Д-р Владо Бучковски, претседател на Владата;
−Радмила Шекеринска, министер без ресор, заменик на претседателот на Владата задолжена за Европска интеграција и координација на странска помош,
−Јован Манасијевски, министер кој раководи со Министерството за одбрана, заменик на претседателот на Владата задолжен за координирање на активностите на политичкиот систем,
−Муса Џафери, министер без ресор, заменик на претседателот на Владата задолжен за имплементирање на соодветната и правична застапеност на припадниците на заедниците,
−Минчо Јорданов, министер без ресор, заменик на претседателот на Владата задолжен за координирање на активностите во делот на економскиот систем,
−Љубомир Михајловски, министер кој раководи со Министерството за внатрешни работи;
−Мери Младеновска-Ѓорѓиевска, министер кој раководи со Министерството за правда;
−Д-р Илинка Митрева, министер кој раководи со Министерството за надворешни работи;
−М-р Никола Поповски, министер кој раководи со Министерството за финансии;

−М-р Фатмир Бесими, министер кој раководи со Министерството за економија;
−Садула Дураку, министер кој раководи со Министерството за земјоделство, шумарство и водостопанство;
−Д-р Владимир Димов, министер кој раководи со Министерството за за здравство;
−Азис Положани, министер кој раководи со Министерството за образование и наука;
−Стевчо Јакимовски, министер кој раководи со Министерството за труд и социјална политика;
−Ризван Сулејмани, министер кој раководи со Министерството за локална самоуправа;
−Благој Стефановски, министер кој раководи со Министерството за култура;
−Џемаили Мехази, министер кој раководи со Министерството за транспорт и врски;
−М-р Зоран Шапуриќ, министер кој раководи со Министерството за животна средина и просторно планирање
−Владо Поповски, министер без ресор
Собранието на Република Македонија има именувано 14 заменици на министрите. Претседателот на Владата и министрите не можат да бидат пратеници во Собранието. Претседателот и министрите уживаат имунитет и за нивниот имунитет одлучува Владата. Членот на Владата не може да биде притворен без одобрение на Владата, ниту, доколку се повика на имунитет против него може да се поведе кривична постапка, без одобрение на Владата, освен ако е затечен во вршење на кривично дело за кое е пропишана казна затвор во траење од најмалку пет години.
Владата и секој нејзин член за својата работа одговара пред Собранието.Собранието може да изгласа недоверба на Владата (Види подетално во I_B_2).
Владата има право да постави прашања за доверба пред Собранието и право да поднесе оставка. Оставката на Владата и на претседателот на Владата, се поднесува до претседателот на Собранието во писмена форма и може да се образложи. Оставка на членот на Владата до претседателот на Собранието се поднесува преку претседателот на Владата. Оставката на претседателот на Владата и неговата смрт и трајната спреченот да ја врши функцијата повлекуваат оставка на Владата. На Владата и претстанува мандатот кога Собранието се распушта. Член на Владата има право да поднесе оставка . Претседателот на Владата може да предложи разрешување на член на Владата. За предлогот за разрешување на Владата одлучува Собранието на првата наредна седница. Доколку претседателот на Владата предложи разрешување на повеќе од една третина од членовите на Владата од првобитниот состав, Собранието одлучува како за избор на нова Влада. Владата на која е изгласена недоверба, која поднела отставка или која на мандатот и престанот поради распуштање на Собрaнието, останува на должност до изборот на нова Влада.
Надлежност на Владата
Во согласност со Уставот, Владата на Република Македонија: ја утврдува политиката за извршување на законите и другите прописи на Собранието и е одговорна за нивното извршување; предлага закони, републички буџет и други прописи што ги донесува Собранието; предлага просторен план на Републиката; предлага одлуки за резервите на Републиката и се грижи за нивното извршување; донесува уредби и други прописи за извршување на законите; утврдува начела за внатрешната организација и за работата на министерствата и другите органи на управата ја насочува и врши надзор на нивната работа; мислења на предлозите на закони и други прописи кои на Собранието му ги поднесуваат други овластени предлагачи; одлучува за признавање на држави и влади; воспоставува дипломатски и конзуларни односи со други држави; донесува одлуки за отварање на дипломатско, конзуларни претставништва во странство; предлага именување на амбасадори и пратеници на Република Македонија во странство и именува шефови на конзуларни претставништва; предлага Јавен обвинител; врши именувања и разрешувања на носители на јавни и други функции утврди со Уставот и закон и врши други работи утврдени со Уставот и закон. Понатаму, склучува Меѓународни договори кога е определена со закон; дава предлог до
Собранието за стапување во сојуз и заедница со други држави или истапување од сојуз или заедница со други држави, и за стапување во членство или истапување од членство во Меѓународни организации; поднесува предлог за пристапување по измена на Уставот; предлага воена или вонредна состојба за која одлучува Собранието на Република Македонија. Согласно Законот за Владата, Владата ја утврдува економската и развојната политика на државата, утврдува мерки за најзино остварување и му предлага мерки на Собранието за остварување на политиката што се од негова надлежност. Исто така, утврдува економски политики; утврдува програма за активности во областа на одбраната и безбедноста и го обезбедува нивното спроведување; презема мерки за остварување на слободата на пазарот и претприемништвото како и мерки против монополската положба на пазарот; го поттикнува економскиот напредок и остварувањето на порамномерен просторен и регионален развој и побрз развој на стопански недоволно развиените подрачја; утврдува стратегија за привлекување на странски инвестиции; одлучува за располагањето и користењето на државниот капитал во согласно со Закон; Владата го потикнува и помага научниот технолошкиот развој; утврдува стратегии и презема мерки за вклучување во европските и евроатланските интеграции и други меѓународни структури; ги следи и анализира состојбите за остварувањето и унапредување на човековите права и граѓанските слободи; го потикнува и развојот на институциите на цивилното општество; презема мерки за создавање на услови за остварување на правата на граѓаните на образование, здравствена заштита, социјално осигурување и развој на човекот и ресурси, презема мерки за создавање услови за социјална заштита и социјална сигурност на граѓаните и врши други работи утврдени со закон.
Владата донесува Годишна програма за својата работа со која временски се операционализира Програмата која мандаторот ја предлага при изборот на Владата. Во Програмата и Буџетот на Република Македонија Владата ги вградува стратешките приоритети и фискалната политика. Во Годишната програма се утврдуваат и други приоритети кои министерствата ги планираат во тековната за наредната година, што треба да се постават пред Владата во рамките на извршувањето на нејзините надлежности утврдени со Уставот и закон.
Владата на Република Македонија располага со средствата кои ги користат органите, од името на Република Македонија. Владата на Република Македонија истотака одлучува и за прибавување на недвижни средства. Договорите за прибавување на овие средства ги склучува министерот за финансии.
Работа на Владата
Претседателот на Владата на Република Македонија ја претставува и раководи со работата на Владата; свикува седници на Владата и на нив претседава, ги потпишува прописите и актите што ги донесува Владата и се грижи за нивното спроведување; го насочува дејствување на Владата во целина и на нејзините членови во согласност со програмките определби и насоки што таа ги утврдува, стратешките приоритети и анализа на политиката; остварува соработка со други државни органи, јавни претпријатија, јавни установи и јавни служби по прашања од заеднички интерес; остварува соработка со трговски друштва, политички партии, здруженија на граѓани и фондации и други правни лица по прашања од заеднички интерес; остварува соработка со претседатели и претставници на Влади на други држави и со претставници на меѓународни органи и организации и нивни органи; презема мерки во случај на неспроведување на заклучоците на Владата; се грижи за потготвување и извршување на Годишната програма за работа на Владата; одлучува за одржување на состаноци и советувања во врска со разгледување на прашања во надлежност на Владата; го известува претседелот на Република Македонија за прашањата од остварувањето на политиката на извршување на законите и другите прописи на Собранието; презема покровителство во името на Владата за одделни прослави и манифестации од значење на Република Македонија; дава овластувања во врска со остварување на неговите права и должнсоти, согласно Закон за Владата и деловникот; формира канцеларија која му помага на претседателот на Владата преку давање на стручни мислења и ставови, со која раководи шеф на Канецларијата, и кој го именува и разрешува претседателот на Владата; и врши други работи во согласност со Уставот и Деловникот за работа.
Претседателот на Владата го заменува еден од неговите заменици што тој ќе го определи. Замениците на претседателот на Влата се грижат за извршување на работите од надлежност на Владата по одделни прашања за кои ќе ги овласти претседателот на Владата. Тие претседателот на Владата го известуваат за извршување на работите во врска со овие овластувања.
Претседателот на Владата заради градење на ставови и мислења по прашања на безбедноста, одбраната и надворешната политика може да организира расправа со замениците на претседателот на Владата и министрите кои раководат со овие министерствата. Владата одлучува на седница за прашањата што се разгледани во овој состав.
Членовите на Владата имаат право и должност: да присуствуваат на седниците и учествуваат во работата на Владата; да предлагаат расправа за разгледување на прашања од надлежност на Владата; учествуваат во расправата и донесување на одлуки по прашања за кои се расправа на седница на Владата; даваат инцијативи за подготвување на закони и други прописи за чие предлагање е надлежна Владата, на прописи и акти што ги донесува Владата и за утврдување на насоки и ставови; даваат инцијатива за донесување на одлуки од надлежност на Владата; задолжително вршат проценка на фискалните импликации на сите предлози кои ги подготвуваат и доставуваат на разгледување на Владата; активно учестуваат во утврдување на политиките, особено во потготвувањето и усогласувањето на материјалите и да бидат запознаени со можните решенија и алтернативи; и предлагаат на Владата утврдување на начелни ставови и насоки за работа на органите на државната управа; учествуваат во работата на работните тела на Владата во кои се членови . Тие имаат право да учествуваат и во работата на работните тела во кои не се членови и да изнесуваат мислења и предлози за прашања за кои се расправа на овие работни тела.
Владата има Генерален секретар кој го именува и разрешува Владата, кој , во согласно со упатствата на претседателот на Владата ги врши работите во врска со организирањето и подготвувањето на седниците на работните тела и на Владата и други работи за Владата. За својата работа одговара пред Владата. Во однос на Генералниот секретаријат како стручна служба, генерален секретар ги има правата и должности на директор кој раководи со самостоен орган на државната управа. Генерален секретар има заменик што го именува и разрешува Владата и кој одговара пред Владата и Генералниот секретар.
По прашањата од својата надлежност Владата работи и одлучува ако на седницата присуствуваат повеќе од половина членови на Владата. Седниците претседателот на Владата редовно ги свикува по сопствена инцијатива или по барање најмалку една третина од членовите на Владата, (во моментов седниците на Владата, претседателот на Владата ги свикува секој понеделник), а може по барање на министрите на еден од коалиционите партнери на Владата. На своите седници Владата одлучува со мнозинство гласови од членовите на Владата, а во случај кога при гласањето се добие еднаков број на гласови, за донесена се смета одлуката за која гласал претседателот на Владата. Гласањето е јавно, освен ако со Деловникот не е определено гласањето за одделни прашања да се врши тајно. Вообичаено Владата одлучува со консензус. Согласно со нејзиниот Деловник, Владата усвојува заклучоци за секоја точка за којашто расправа, по предлог на претседателот на Владата.
Материјалите што се доставуваат од министерствата и другите органи на државната управа за разгледување на Владата, задолжително се доставуваат со меморандум и пропратно писмо за секој поединечен материјал, како информативен документ преку кои се обезбедуваат јасни информации за содржината на материјалите, особено за фискалните импликации од донесување на актите, начинот на информирање на јавноста и сл. Задолжително на предложените акти се приложува изјавата за усогласеност со законодавството на Европската
унија. Материјалите што се однесуваат на стратешки или на други важни прашања предлагачите ги доставуваат до Владата најдоцна 15 дена, а другите материјали најдоцна 8 дена пред денот на одржување на седницата на Владата на која треба да се разгледаат. По исклучок предлагачите можат да предлагаат одделни прашања да се стават на дневен ред на седница на Владата и по нејзиното свикување, ако тие според нивниот карактер се итни и не трпат одлагање. Во тој случај предлагачот е должен материјалот со посебно образложение да го достави до Владата најдоцна три дена пред денот на одржувањето на седницата.
Владата образува работни тела кои можат да бидат постојани и повремени, заради разгледување и утврдување на ставови од надлежност на Владата, за давање мислења и подготвување предлози за решавање на одделни прашања.
Постојани работни тела се основни и посебни комисии. На предлог на претседателот на Владата се именуваат претседателот и членовите на работните тела од редот на членовите на Владата. Секретарот на Секретаријатот за законодавство на Владата, учествува во работата на работните тела. Во случај на спреченост или отсуство на член на работното тело, во работата на работното тело учествува заменик министерот или државен секретар. Претседателот на работното тело се грижи за организирање и подготвување на седниците на работното тело, свикува седници на телото, претседава на седниците, предлага дневен ред и се грижи за остварување на заклучоците на работното тело. Работното тело можат да одлучува со мнозинство гласови од вкупниот број на членови.
Владата има три основни комисии и тоа: за политички систем, за економски систем и тековна економска политика и човечки ресурси и одржлив развој. Овие комисии расправаат по предлози на правни акти, извршување на политики и законодавство во рамки на нивниот делокруг. Хармонизацијата националните политики со политиките на Европската унија, хармонизација на националното законодавство со европското е истотака во рамките на нивниот делокруг.
Комисијата за политички систем разгледува прашања од следниве обалсти: надворешните работи, одбраната и безбедноста; прашања во врска со организирањето и спроведувањето на подготовките од областа на одбраната што се од надлежност на Владата; прашања што се однесуваат на функционирањето на парламентарната демократија и на владеењето на правото; децентрализација на власта и развојот на локалната самоуправа; изградувањето на правниот систем и законодавството; прашања од областа на внатрешните работи; судскиот систем; прашања од информативниот систем; организацијата и функционирањето на државните органи и реформата на јавната администрација.
Комисијата за економски систем и тековна економска политика разгледува: прашања што се однесуваат на: стратешките приоритети и мерките за нивна реализација; поттикнување на одржлив економски развој и порамномерен просторен и регионален развој, научниот и технолошки развој; утврдување на материјалните, енергетски и други биланси; заштитата на животната средина и одржливиот развој; финансиите, даночната политика, земјоделието; економските односи со странство, светски интегративни процеси; урбанизмот; банкарството и осигурувањето; кредитно-монетарната политика; девизната и царинска политика; кредитните односи со странство; долгорочни хартии од вредност; пазарот и цените, јавната потрошувачка; техничката култура и иновациите. Комисијата ги следи вкупните стопански движења и предлага мерки на економската политика преку донесувањето и спроведувањето на макроекономската политика; ја следи материјалната положба на стопанството и јавната потрошувачка преку донесувањето и извршувањето на Буџетот на Република Македонија.
Комисијата за човечки ресурси и одржлив развој разгледува прашање во врска со образованието, науката, уметноста, културата, младите и спортот, организацијата и условите за работа во овие области и стручното усовршување на работниците во нив; вработеноста и вработувањето; здравствената заштита; социјалната сигурност и социјалното осигурување; посебната заштита на децата; здравственото, пензиското и инвалидското осигурување; социјалната заштита на борците, воените инвалиди и цивилните жртви во војната; Комисијата, исто така, разгледува прашања поврзани со: положбата и правата на припадниците на македонскиот народ во соседните земји и за иселениците од Македонија; помагање на нивниот културен развој и унапредување на врските со нив; потребите за што поефикасно остварување на реинтеграцијата и репартијацијата на повратниците и иселениците и други прашања во врска со повратниците и иселениците.
Посебни комисии на Владата се: Комисија за приватизација; Комисија за станбени прашања; Комисија за наменско производство, и Комисија за именување.
Комисијата за приватизација ги разгледува условите и начинот за приватизација на општествената сопственост; предлага законски и други мерки за нејзино реализирање; согледување на состојбата на претпријатијата опфатени со програмите за приватизација на сопственоста; дава мислење за развојните програми кои се кандидати за финансирање од Агенцијата за приватизација, ја разгледува Годишната програма и Финансиската програма за работа на Агенцијата за приватизација на Република Македонија, ја оценува нејзината работа, го предлага начинот на продажба на акциите и уделите стекнати врз основа на државниот капитал, одделно и заедно со акциите и уделите издадени на Агенцијата; предлага на Владата да именува претставници во претпријатијата, односно друштва во кои има акции и удели стекнати врз основа на државен капитал, како и акциите и уделите издадени на Агенцијата; врши и други работи од нејзината надлежност утврдени со закон.
Комисијата за станбени прашања одлучува за давање под закуп станови во сопственост на Република Македонија на лица избрани и именувани за вршење на јавни и други функции утврдени со Уставот и законот; социјално загрозени лица и станбено необезбедени, согласно Законот за социјална заштита и Законот за посебните права на припадниците на безбедносните сили на Република Македонија и на членовите на нивните семејства; на лица на кои им престанало станарското право согласно Законот за денационализација; лица од подрачја прогласени за погодени од природни непогоди и епидемии, како и на вработени во државните органи, кои вршат посебни должности неопходни за остварување на основната функција на органот.
Комисијата за наменско производство ги следи состојбите и развојот на производството за вооружување и воена опрема во мир; развојот и оспособувањето на основните и дополнителните капацитети наменети за производство за вооружување и воена опрема, како и на производството санитетски материјали и други производи, опрема и услуги за потребите на одбраната.
Комисијата за именување ги разгледува прашањата од областа на кадровската политика од надлежност на Владата; и дава мислење на Владата, односно поднесува предлози до Владата за именување, назначување или разрешување од должност директор на орган на државната управа и нивни заменици; генералниот секретар на Владата, неговиот заменик и државните секретари; работоводни органи на јавни претпријатија што ги именува, односно назначува Владата, или што се именуваат по претходно мислење, предлог или во согласност со Владата; се грижи за спроведување на заклучоците на Владата во врска со кадровската политика; подготвува предлози на решенија за плати и други надоместоци на директори и нивни заменици на орган на државна управа, генералниот секретар на Владата, неговиот заменик и државните секретари, во согласност со Закон; ги разгледува прашањата во врска со имунитетските права на членовите на Владата; и дава мислења и предлози на Владата за решавање на прашања од нејзина надлежност.
Владата образува стручни совети како постојани консултативни тела и тоа: Правен совет и Економски совет. Стручните совети на барање на Владата или по сопствена иницијатива, разгледуваат и даваат стручни мислења за определени правни, економски и други прашања.
Правниот совет особено:разгледува прашања во врска со остварувањето на начелото на владеењето на правото како темелна вредност на уставниот поредок; значајни прашања за изградба на правниот систем и за неговата компатибилност со законодавството на Европската

унија, заштита на слободите и правата на човекот и граѓанинот; правна заштита на сопственоста; како и други прашања од значење за функционирањето на уставниот, политичкиот и правниот систем.
Економскиот совет особено: разгледува прашања во врска со остварувањето на начелото на слободата на пазарот и претприемништвото; обезбедувањето на еднаквата правна положба на сите субјекти на пазарот; порамномерниот просторен и регионален развој на Република Македонија и побрзиот развој на стопански недоволно развиените подрачја; прашања од доменот на интегрирање на Република Македонија во единствениот европски пазар; учеството на Република Македонија во соработка со меѓународните финансиски и други организации и институции.
Стручните совети имаат претседател и членови, од кои претседателот и 2 члена се од редот на членовите на Владата. Членовите на Правниот и Економскиот совет Владата ги избира од редот на научните и стручните работници, еден од раководните државни службеници од Генералниот секретаријат и еден раководен државен службеник од Канцеларијата на претседателот на Владата. Претседателот и членовите на Правниот и Економскиот совет ги именува и разрешува Владата на предлог на председателот на Владата.Секретарот на Секретаријатот за законодавство присуствува на седниците на Правниот и Економскиот совет.
Заради координација во подготвувањето на седниците на Владата, редовно состаноци одржуваат, државните секретари од министерствата, Секретарот на Секретаријатот за законодавство и релевантните државни советници, со кои раководи генералниот секретар.
За вршење на определни стручни работи, со Законот за Влада е основан Секретаријатот за законодавство, кој ги врши работите што се однесуваат на обезбедувањето на конзистетноста на правниот систем и давање на стручни мислења за усогласување на предлозите на закони и на другите прописи со Уставот на Република Македонија, со законодавството на Европската унија и со меѓународните договори ратификувани согласно со Уставот и дава стручни мислења за прописите на општините за кои Министерството за локална самоуправа тоа ќе го побара.
Со своја Одлука Владата има основано Генерален секретаријат како стручна служба на Владата на Република Македонија (''Службен весник на Република Македонија'', бр. 12/01) кој обезбедува логистичка стручна поддршка на Владата во целина, на претседателот, на замениците на претседателот, министрите ( членови на Владата).
Министерствата и другите државни органи на Владата воспоставуваат координација и соработка со Генералниот секретаријат во поглед на реализирањето на задачите од Годишната програма за работа на Владата, Исто така Генералниот секретаријат врши координација со министерствата и другите органи на државната самоуправа во поглед на донесувањето и реализирањето на стратешките приоритети на Владата.
Со Законот за Јавното правобранителство (''Службен весник на Република Македонија'', бр. 47/97) основано е Јавно правобранителство на Република Македонија, како Служба на Владата, која презема со закон определени мерки и правни средства заради правна заштита на имотните права и интереси на Република Македонија и врши други работи утврдени со Закон.
Владата со Одлуката ја има основано и Службата за општи и заеднички работи на Владата на Република Македонија (''Службен весник на Република Македонија'', бр. 37/98; 45/98; 28/99; 61/99; 21/01; 30/01; 21/02 и 69/03) која извршува финансиско-материјални, административни услуги и логистика.
Владата има образувано 14 Комисии за решавање во управна постапка во втор степен со кој се обезбедува правото на жалба по првостепените одлуки од разни управни области.
Постои и меѓуресорска државна комисија за борба против недозволено производство, трговија и злоупотреба на дрога. Во согласност со одделни закони Владата именува претседатели и членови на други органи и тела чии задачи се утврдени со тие закони.
За остварување на своите права, должности и одговорности утврдени со Уставот и со закон,а и заради спроведување на законите и други акти Владата донесува: уредби, одлуки, упатства, програма, решенија и заклучоци, утврдува начелни ставови и насоки за работа (Види подетално во I_C_11).
Владата утврдува насоки и ставови за извршување на законите и друвите прописи со кои се определува начинот на работата на министерствата, другите органи на државната управа и управните организации во извршувањето на законите и другите прописи, се определуваат роковите за донесување на акти за кои органи се овластени и за поднесување на извештаи по одделни прашања, се опоределува начинот на соработката со другите државни органи како и други прашања кои се од значење за остварување на функции на овие органи.
Во остварувањето на своите права, должности и одговорности, Владата ја усогласува и ја насочува работата на органите на државната управа и може да утврдува начелни ставови во врска со спроведувањето на утврдената политика и извршувањето на законите и другите прописи и општи акти на Собранието и на Владата, да им наложува на овие органи да донесуваат прописи и да преземаат мерки за кои се овластени, да утврдува рокови за извршување на одделни задачи од нивниот делокруг и да бара да ја испитаат состојбата во областите од нивниот делокруг и да и поднесат на Владата извештај со соодветните предлози.
Организација на државната управа
Владата на Република Македонија како носител на извршната власт на Република Македонија е одговорна за координација и внатрешна организација на сите органи на државната управа. Министерството за правда, институционално е одговорно за надзор над спроведување на прописите со кои се уредува организацијата и работата на органите на државната управа.
Во така утврдената улога, Владата на Република Македонија усогласува и врши надзор над вршењето на работата на државната управа кои се уредени со Законот за организација и работа на органите на државната управа (“Службен весник на Република Македонија”, бр.58/00 и 44/02). Овој Закон се донесува со двотретинско мнозинство од вкупниот број на пратеници. Соодветно со овој закон, надлежностите утврдени со законот, органите на државната управа ги извршуваат врз основа на законитост, одговорност, ефикасност, економичност, транспарентност, еднаквост и предвидливост. Тие се должни да им обезбедат на граѓаните ефикасно и законско остварување на нивните уставни слободи и права. Органите на државната управа непосредно ги спроведуваат законите, донесуваат прописи за нивно извршување вршат управен надзор, како и други управни и стручни работи.
Во вршењето на работите на својата надлежност министерствата и другите органи на државната управа се самостојни во рамките на законите и за својата работа одговараат пред Владата. Тие во рамките на својата надлежност обезбедуваат ефикасно и законито остварување на со закон утврдените права и интереси за сите учесници во управната постапка.
Министерствата како дел на извршната власт вршат управни и други стручни работи од својот делокруг, а особено ја спроведува политиката на извршувањето на законите и другите прописи на Собранието на Република Македонија и прописите на Владата, одговорни се за извршување на законите и другите прописи, ги подготвуваат предлозите на законите чиј овластен предлагач е Владата, ги подготвуваат прописите што ги донесува Владата, ги извршува ставовите и насоките на Владата за работа на органите на државната управа, го следат и се одговорни за состојбите во областа на кои се основани, даваат иницијатива за решавање на прашања од областите за кои се основани, решаваат во управни работи, вршат надзор над законитоста на актите и работењето на трговските друштва, установите и други правни лица кога за тоа се овластени со закон, вршат управни и инспекциски надзор и други управни работи кога за тоа се овластени со закон. Органите на државната управа непосредно ги применуваат законите и другите прописи и општи акти.
Министерот го претставува министерството, организира и обезбедува законито и ефикасно вршење на работите и задачите, донесува прописи и други акти за кои е овластен и презема други мерки од надлежност на Министерството во согласност со закон, одлучува за правата, должностите и одговорностите на државните службеници и други лица вработени во Министерството кои немаат статус на државни службеници, доколку со закон не е поинаку определено. Министерот има заменик кој го именува и разрешува Собранието на Република Македонија на предлог на претседателот на Владата. Заменикот на министерот го заменува министерот кога тој е отсутен или кога поради болест и други причини не е во можност да ја врши својата функција, со сите негови овластувања и одговорности во раководењето, а во соработка со министерот врши и работи од надлежност на министерот што тој ќе му ги довери.
Министерот може да овласти државен службеник да донесува решенија во управни работи, како и да овласти државен службеник да потпишува акти, да решава за определени прашања и да врши и други работи од надлежност на министерството, освен за акти и работи кои во согласност со закон се во надлежност на министерот.
Министерствата (во чиј состав се и подрачните единици во единиците на локалната самоуправа) и другите органи на управата и организации, (самостојни органи на државна управа и управни организации) претставуваат централни тела на државната управа.
Министерства се: Министерството за одбрана, Министерството за внатрешни работи, Министерството за правда, Министерството за надворешни работи,Министерството за финансии, Министерството за економија, Министерството за земјоделство, шумарство и водостопанство, Министерството за здравство, Министерството за образование и наука, Министерството за труд и социјална политика, Министерството за локална самоуправа, Министерството за култура, Министерството за транспорт и врски и Министерството за животна средина и просторно планирање.
Органите на управата во состав на министерствата се основаат за управно подрачје од делокругот на министерството во кој се вршат претежно управни, стручни и други работи со определен степен на самостојност во работата (управа, биро, служба, инспекторат и капетанија),во кој претежно се вршат стручно аналитички работи кои бараат посебен начин на работа во рамките (внатре) на министерството. Органите во состав на министерството за својата работа одговараат на соодветните министерства.,Со работата на органите во состав на министерствата управува директор, главен инспектор и сл.
Органи во состав во министерствата, без својство на правно лице се: во Министерството за внатрешни работи - Управата за безбедност и контраразузнавање и Бирото за јавна безбедност; Министерството за правда – Државниот управен инспекторат, Управата за извршување на санкциите; Министерство за финансии - Државниот девизен инспекторат; Финансиска полиција, Дирекција за спречување перење пари и Биро за јавни набавки; Министерство за економија - Управата за наменско производство, Државниот пазарен инспекторат, Државниот инспекторат за техничка инспекција; Министерство за земјоделство, шумарство и водостопанство – Управата за ветеринарство, Управата за водостопанство, Управата за хидрометеоролошки работи, Управата за семе и семенски материјал, Управата за заштита на растенијата; Државниот инспекторат за земјоделство и Државниот инспекторат за шумарство и ловство; Министерство за здравство – Државниот санитарен и здравствен инспекторат, Бирото за лекови и Дирекција за храна; Министерство за образование и наука – Педагошка служба, Управата за развој и унапредување на образованието на јазиците на припадниците на заедниците и Државниот просветен инспекторат, Министерство за труд и социјална политика – Управата за прашања на борците и воените инвалиди и Државниот инспекторат за труд, Министерството за локална самоуправа – Државниот инспекторат за локална самоуправа, Министерството за култура – Управата за афирмирање и унапредување
на културата на припадниците на заедниците во Република Македонија и Управа за заштита на културно наследство; Министерството за транспорт и врски – Капетанијата на пристаништата, Државниот инспекторат за транспорт, Државниот инспектор за градежништво и урбанизам и Државниот комунален инспекторат, Министерството за животна средина и просторно планирање – Државниот инспекторат за животна средина, Службата за животна средина, Службата за просторен информативен систем.
Другите органи на државната управа според видот на организацијата и степенот на самостојност можат да се основаат како самостојни органи на државната управа (дирекции, агенции, комисии, управа, биро, инспекторат) и како управни организации кои се основаат за вршење определени стручни и други работи кои бараат примена на научни и стручни методи и со нив поврзани работи од областа за кои се основаат министерствата (заводи, архива, и сл).
Другите органи на државната управа и управните организации се самостојни органи на управата со својство на правни лица и тие вршат управни, стручни и други работи од својот делокруг, особено вршат определени стручни и други работи кои бараат примена на научни и стручни методи и со нив поврзани управни работи од областите за кои се основаат министерствата, решаваат по управни работи кога за тоа се овластени со закон, остваруваат соработка со органите на државната управа, единиците на локалната самоуправа како и со други правни лица. За својата работа одговараат пред Владата на Република Македонија односно на надлежниот министер. Со работата на самостојниот орган на управата управува претседател и директори кои ги именува и разрешува Владата.
Органи во состав во министерствата, со својство на правно лице се: Министерството за правда–Бирото за судски вештачења, Министерството за финансии–Управа за јавни приходи, Управа за имотно правни работи, Царинската управа и Бирото за стокови резерви; Министерство за економија–Монополската управа, Бирото за туризам и Биро за метрологија; Министерството за образование и наука – Бирото за развој на образованието; Министерството за локална самоуправа–Бирото за стопански недоволно развиените подрачја; Министерството за транспорт и врски – Управата за телекомуникации и Управата за цивилна воздушна пловидба; Министерството за животна средина и просторно планирање–Управата за геодетски работи.
Самостојни органи на државната управа се:Комисија за односи со верските заедници, Агенција за млади и спорт, Агенција за иселеништво, Агенција за информации, Агенција за развој и инвестиции, Дирекција за заштита и спасување, Дирекција за безбедност на класифицирани информации, Агенција за поддршка на претприемништвото на Република Македонија и Агенција за странски инвестиции на Република Македонија.
Управни организации се: Државен архив на Република Македонија, Државен завод за геодетски работи, Државен завод за статистика и Државен завод за индустриска сопственост.
Правни лица со јавни овластувања се: Фонд за пензиско и инвалидско осигурување на Македонија, Фонд за здравствено осигурување на Македонија, Агенција за вработување, Фонд за магистрални и регионални патишта, Фонд за осигурување на депозити, Агенција за приватизација, Агенција за супервизија на капитално финансирано пензиско осигурување, Централен регистар на Република Македонија, Комисија за хартии од вредност, Дирекција за слободни економски зони, Институт за акредитација на Република Македонија и Институт за стандардизација на Република Македонија.
Врз основа на Уредбата за начелата на внатрешната организација на органите на државната управа и со општите акти за внатрешната организација и систематизација на работните места во министерствата и другите органи на државната управа (самостојните и управните организации) се утврдува бројот на потребните државни службеници и други лица за утврдените работи и задачи и стручните услови потребни за нивното вршење, нивните овластувања и одговорности како и други прашања од значење за работата на органите на државната управа. Правилниците за внатрешната организација и систематизација ги донесува министерот односно директорот.
Средствата за работа на министерствата и на другите органи на државната управа се обезбедуваат во државниот буџет. Средствата за вршење на делегираните надлежности на единиците на локалната самоуправа, односно на правните и физичките лица кои имаат јавни овластувања се обезбедуваат во согласност со посебните закони за Буџетот на Република Македонија.
Министрите односно директорите донесуваат правилници, наредби, упатства, планови, програми, решенија и други видови акти за извршување на законите и други прописи кои за тоа се овластени со закон (Види подетално во I_C_11). Актите донесени од министерот не ги одредуваат правата и обврските на граѓаните и на другите правни лица, ниту поак можат да им пропишуваат надлежности на други органи.
Министерот може да донесе задолжителни упатства за извршување на обврските кои му биле доверени нему како овластено лице согласно со закон и кои ги извршуваат јавни претпријатија и други правни и физички лица, како и единиците на локалната самоуправа и градот Скопје.
Министерот или директорот може да донесе решение во управна постапка врз основа на одредени прашања и околности (Види подетално во I_C_9).
Подрачни единици на министерствата
Со закон може на единиците на локалната самоуправа и градот Скопје, односно на градоначалниците да им се довери извршување на определени работи од надлежност на министерствата. За доверените овластувања се пренесуваат и средствата предвидени во Буџетот на Република Македонија за извршување на тие работи. Министерствата се супседијарно одговорни за извршување на делегираните работи.
Во рамките на министерствата односно другите органи на државната управа, постојат внатрешни организациони облици, со кој се организираат подрачни единици на министерствата во единиците на локалната самоуправа. Ваквото организирање се утврдува со актот за внатрешна организација на министерството. Подрачните единици на министерството во единиците на локална самоуправа, вршат управни и други стручни работи по управни подрачја за кои се организирани, особено непосредно ги спроведуваат законите и другите прописи и обезбедуваат нивно извршување, решаваат во управна постапка во прв степен, доколку со закон не е ставено во надлежност на министерството или на правно лице кои имаат јавни овластувања, спроведуваат управни односно инспекциски надзор, ја следат состојбата во областа за која се надлежни и предлагаат мерки за унапредување на состојбата во одделните управни подрачја. Со работата на подрачната единица управува по правило раководител на сектор односно раководител на одделение. Тие се именуваат и разрешуваат од министерот односно директорот врз основа на претходно спроведен конкурс. Раководителите на секторите и одделенијата на подрачните единици одговараат за работата пред министерот односно државниот секретар и директорот. Конкурсот го спроведува Агенцијата за државни службеници.

6. Каква е правната основа за статусот на државните службеници и другите јавни службеници? Дали постои закон за јавна администрација или прописи со кои се дефинира статусот на државните службеници, вклучувајќи ја нивната независност, регрутирање и кариерни структури и нивното наградување? Дали има посебни правила кои се применуваат за посебни категории на државни службеници?На кој начин се примаат/регрутираат државните службеници? Кои се условите за вршење на службата? Дали постојат институции за обука на јавни службеници? Ве молиме дадете статистички податоци за обуката спроведена во изминатите три години. Колкав процент на јавни службеници се (а) жени и (b) припадници на етничките малцинства (доколку постојат ве молиме доставете податоци и за нивниот ранг и позиција).
Во Република Македонија, како резултат на прифатениот рестриктивен концепт на државна служба, постои јасно разграничување помеѓу поимите државен и јавен службеник. Службениците кои се вработени во законодавната, извршната, судската власт, администрацијата на другите државни органи и општинската администрација, кои вршат работи поврзани со функциите на државата, се опфатени со поимот државен службеник. Вработените во дејностите од јавен интерес за државата (образование и наука, здравство, социјална заштита, култура), се опфатени со поширокиот поим јавна администрација, односно јавен службеник.
Врз основа на уставната одредба (член 32) дека правата на вработените и нивната положба се уредуваат со закон и со колективни договори, статусот, правата, должностите и одговорностите на државните службеници и другите јавни службеници се уредени со закон, подзаконски акти и со колективни договори.
Во Република Македонија, од 2000 година, на сила е Законот за државни службеници
(“Службен весник на Република Македонија“, бр. 59/00, 112/00, 34/01, 103/01, 43/02, 98/02, 17/03, 40/03, 85/03, 17/04 и 69/04), кој ги обработува прашањата за статусот, правата, должностите и одговорностите на државните службеници, како и системот на плати и надоместоци на плати за државните службеници. Со Законот, покрај тоа, основана е Агенцијата за државни службеници, како самостоен државен орган кој врши стручни, управни и други работи поврзани со статусот, правата, должностите и одговорностите на државните службеници. Истоветност на стандардите во остварувањето на одредени права како и кај приватниот сектор, во овој посебен систем за државните службеници постои во делот на прашањата кои тој специфично не ги уредува, односно упатува на примена на општите прописи за работните односи: пензиско и инвалидско осигурување, здравствено осигурување, осигурување во случај на невработеност, одмори и отсуства, заштита при работа, одредени случаи на престанок на работниот однос.
За одредени специфични категории државни службеници прашањата поврзани со нивниот статус, права, должности и одговорности се посебно уредени во други закони. Она по што тие се издвоени од другите државни службеници се спецификите во извршувањето на работните обврски, кои бараат посебни правила за селекција и вработување, унапредување и други елементи, што генерално, се многу повеќе карактеристика на системите на кариера, за разлика од системот на работни места што важи за државните службеници под опфатот на Законот за државни службеници. Одредбите на Законот за државни службеници не се однесуваат на: воените и граѓанските лица на служба во Армијата на Република Македонија, униформираните лица во Министерството за внатрешни работи, во казнено-поправните и воспитно-поправните установи, шумската, судската и финансиската полиција и Царинската управа, лицата со посебни должности и овластувања вработени во Министерството за одбрана, Министерството за внатрешни работи, Агенцијата за разузнавање, Управата за јавни приходи, Царинската управа, овластените државни ревизори и лицата кои вршат работи и работни задачи на државна ревизија во Државниот завод за ревизија, како и на вработените во Управата за цивилна-воздушна пловидба кои вршат работи и задачи на воздухопловен и стручен персонал од значење за безбедноста на воздушната пловидба.
Закон за државните службеници

Дефинирањето на поимот државен службеник во Република Македонија е изведено врз основа на функционален и организациски критериум видот и карактерот на работите и задачите што ги врши државниот службеник и органите во коишто тој работи.
Според функционалниот критериум, државен службеник е лице кое врши стручни, нормативно-правни, извршни, управно-надзорни работи и решава управни работи во согласност со Уставот и со закон. Според организацискиот критериум, пак, државен службеник е лицето што ги врши наведените работи во органите на државнaта управа (министерствата, органите во нивен состав, самостојните управни органи и организации во рамки на извршната власт, единиците на локалната самоуправа и Градот Скопје и стручните служби на Собранието, Претседателот, Владата, Уставниот и Врховниот суд на Република Македонија, потоа основните и апелационите судови, Републичкиот судски совет, Народниот правобранител, Јавното обвинителство, Агенцијата за државни службеници и Државниот завод за ревизија.
Во зависност од службените задачи што ги извршуваат, државните службеници се класифицирани во три групи: раководни државни службеници, стручни државни службеници и стручно-административни државни службеници. Раководните и стручните државни службеници имаат високо образование, а стручно-административните имаат вишо или средно образование.
Во рамките на овие три групи, за државните службеници се предвидени вкупно 13 звања. Раководните државни службеници можат да се стекнат со едно од следните звања:генерален, односно државен секретар; државен советник; раководител на сектор; помошник раководител на сектор и раководител на одделение. Кај стручните државни службеници предвидени се звањата: советник, виш соработник, соработник и помлад соработник. Во групата стручно- административни државни службеници спаѓаат звањата: самостоен референт; виш референт; референт и помлад референт. Во општинската администрација не постојат звањата генерален, односно државен секретар.
Ваквата класификација обезбедува истоветна структура на звања во органите на законодавната, извршната и судската власт, како и во органите на локалната власт. Истовремено е овозможена дистинкција меѓу политичкото и професионалното во државната служба, како и јасна поделба меѓу вработените со статус на државни службеници и вработените кои го немаат таквиот статус во органите, а тоа се лицата кои вршат административно-технички или помошни работи (курири, возачи, чувари, хигиеничари и други), за кои важат општите прописи за работните односи.
Вработување на државните службеници
Државните службеници се регрутираат на отворен и транспарентен начин, преку јавен оглас и полагање на стручен испит за проверка на квалификациите и знаењата на кандидатите. Од ова правило постојат два исклучока, што се однесуваат на генералните, односно државните секретари, како и тaкaнaречената хоризонтална мобилност на државните службеници.
Процедурите за селекција и вработување на државните службеници се базирани на два основни принципа:уставниот принцип на еднаков пристап до работните места и мерит принципот-селекција врз основа на способностите. Покрај тоа, при вработувањето на државни службеници се применува и начелото на соодветна и правична застапеност на граѓаните кои припаѓаат на сите заедници, во сите звања утврдени во Законот, без да се нарушат критериумите на стручност и компетентност.
Јавниот оглас за вработување на државни службеници го објавува Агенцијата за државни службеници (АДС), најмалку во два дневни весници, од кои најмалку во еден весник што се издава на јазикот што го зборуваат најмалку 20% од граѓаните кои зборуваат службен јазик различен од македонскиот јазик. Јавниот оглас ги содржи општите и посебните услови за специфичното работно место кое се огласува.

Законот за државни службеници дефинира шест задолжителни општи услови кои мора да ги исполни секое лице кое се вработува во државната служба:да е државјанин на Република Македонија; да е полнолетен; да има соодветен степен на образование што се бара за звањето, односно групата во која се вработува; да го има потребното работно искуство, освен за звањата помлад соработник и помлад референт; да не му е изречена мерка на безбедност забрана на вршење професија, дејност или должност и да има општа здравствена способност.
Дополнително, во интерните акти за систематизација на работните места на органите кои вработуваат државни службеници, се утврдуваат и посебни услови за вработување на државниот службеник, што се сврзани со специфичните потреби за извршување на работите од конкретното работно место. Тие најчесто се однесуваат на видот на потребното образование, познавањето на странски јазик, ИТ познавања и други дополнителни вештини за работното место.
Кандидатите кои ги исполнуваат општите и посебните услови полагаат стручен испит. Врз основа на резултатите од испитот и успехот од образованието кои го имаат кандидатите, АДС изготвува листа од најмалку пет најуспешни кандидати, која ја доставува до комисијата за спроведување на постапката за вработување, формирана во органот кој го бара вработувањето. Во составот на петчлената комисија на органот мора да се обезбеди соодветна и правична застапеност на граѓаните кои припаѓаат на немнозинските заедници.
Во случај АДС да не може да состави листа од најмалку пет кандидати, постапката се повторува, тргнувајќи од повторно објавување на јавниот оглас. Доколку и по повторената постапка не може да се состави листа од најмалку пет кандидати, таа може да се подготви и со помалку од пет кандидати.
Врз основа на доставената листа од АДС, комисијата на органот изготвува потесна листа од тројца кандидати за секое работно место и ја доставува до генералниот, односно државниот секретар или функционерот кој раководи со органот во кој не се именува генерален односно државен секретар, кој го врши конечниот избор на лицето кое ќе се вработи.
Незадоволните кандидати имаат право, во рок од 8 дена од денот кога се писмено известени, да поднесат жалба против одлуката за извршениот избор до АДС. АДС мора да донесе одлука по жалбата во рок од 15 дена од денот кога ја примила истата. Жалбата го одлага извршувањето на одлуката за избор.
По завршувањето на постапката за избор, генералниот, односно државниот секретар или функционерот кој раководи со органот во кој не се именува генерален, односно државен секретар, донесува решение за вработување на државниот службеник.
Постапката за вработување на државните службеници - приправници за звањата помлад соработник и помлад референт се разликува од горенаведеното по тоа што тие не полагаат стручен испит. За нив, после селекцијата, е предвиден приправнички стаж во траење од 6, односно 12 месеци, за стручно-административните, односно стручните звања, соодветно. Во овој период тие се следат и се оценуваат во согласност со Правилникот за начинот и постапката и критериумите за спроведување на стручниот и приправничкиот испит (“Службен весник на Република Македонија”, бр.59/01). Еден месец пред истекот на овој период, приправникот полага приправнички испит пред истата комисија која го направила изборот за негов прием во службата. Доколку приправникот го положи испитот се вработува на работното место за коешто бил распишан огласот. Во спротивно, доколку не го положи приправничкиот испит, му престанува работниот однос.
Постапката за вработување и засновање службенички однос се финализира со давањето и потпишувањето на заклетва. Заклетвата нема декларативна природа, бидејќи ако државниот службеник одбие да ја даде или да ја потпише, се смета дека решението за вработување не е донесено, односно дека не бил заснован службеничкиот однос. Потпишаната заклетва се чува во работното досие на државниот службеник.
Генералните секретари, кои како највисоко звање се предвидени во Собранието, кај Претседателот на РМ, во Владата, Уставниот суд, Врховниот суд, Републичкиот судски совет, Народниот правобранител, Државниот завод за ревизија, АДС и Јавното обвинителство, се именуваат од страна на овие органи, од редот на раководните државни службеници. Државните секретари како звање се предвидени во министерствата и нив ги именува Владата, на предлог на министерот, од редот на раководните државни службеници од министерствата и од другите органи на државната управа. Генералните и државните секретари се врзани за мандат, кој трае колку и мандатот на органот кој ги именува, односно на функциоерот кој раководи со тој орган.
Во случаите на таканаречената хоризонтална мобилност, државниот службеник може да се вработи од еден во друг орган без јавен оглас, на работно место во исто звање, кога тоа го налага потребата на службата и ако за тоа се согласат генералниот, односно државниот секретар или функционерите кои раководат со органите во кои не се именува генерален, односно државен секретар, при што мора да се обезбеди претходно мислење од АДС.
Права и должности на државните службеници
Законот за државните службеници ги дефинира правата и должностите на државните службеници. Клучен момент во овој сегмент е законската гаранција за заштита на правата на државниот службеник кои произлегуваат од неговиот службенички однос, односно правото на државниот службеник да бара заштита пред надлежен суд, синдикат или друг државен орган при остварување на овие права. Законот за државни службеници ги регулира следниве права: право на политичка активност; право на стручно оспособување и усовршување; право на заштита; право на основање и членување во синдикати; право на штрајк; право на плата и други надоместоци; право на одмори и отсуства (во Република Македонија, ова право на државните службеници е истоветно со правото на другите вработени во јавниот и приватниот сектор).
Во однос на правото на политичка активност, Законот предвидува дека државниот службеник може да членува и да биде активен во политичка партија, но со практикувањето на ова свое право не смее да го доведе во прашање својот статус на државен службеник, ниту вршењето на службените задачи што произлегуваат од тој статус. Државниот службеник, исто така, не смее да носи или да истакнува партиски симболи во работните простории.
Државните службеници, заради остварување на своите економски и социјални права, имаат право да основаат синдикати и да членуваат во нив под услови и на начин утврдени со закон и имаат право на штрајк. Државните службеници се должни во остварувањето на правото на штрајк да обезбедат минимум непречено извршување на функциите на органот, неопходното ниво во остварувањето на правата и интересите на граѓаните и на правните лица и извршувањето на ратификуваните меѓународни договори. Министерот, односно функционерот кој раководи со органот, со акт ги определува начинот на извршувањето на функциите на органот за време на штрајк, како и бројот на државните службеници кои ќе работат на извршување на овие функции и на обезбедување на условите на неопходното ниво во остварувањето на правата и интересите на граѓаните и на правните лица и извршувањето на ратификуваните меѓународни договори. За време на штрајк државниот службеник има право на плата во висина од 60% од платата што ја примил претходниот месец.
Државните службеници се должни работите да ги вршат совесно, стручно, ефикасно, уредно и навремено, во согласност со Уставот и со закон, непристрасно и без влијанија од политички партии, да не се раководат од свои политички уверувања, од лични финансиски интереси, да не ги злоупотребуваат овластувањата и статусот што го имаат како државни службеници и да го штитат угледот на органот во кој работат.
Државниот службеник е должен да ги извршува наредбите на функционерот кој раководи со органот, односно на непосредниот раководен државен службеник и да постапува по нив, во согласност со Уставот, со закон и со друг пропис. Меѓутоа, ако државниот службеник смета дека наредбата што ја добил не е во согласност со Уставот, со закон и со друг пропис, должен е за тоа да укаже на оној што му ја издал наредбата и ќе ја изврши повторената наредба само доколку нејзиното извршување не претставува кривично дело. Ако тоа предупредување државниот службеник не го стори, тој ќе одговара за нејзиното извршување, исто како и оној кој ја издал наредбата.
Заштитата на податоци, определени како државна или службена тајна, е дефинирана како должност на државниот службеник и тој е должен тајната да ја чува на начин и под услови утврдени со закон и со друг пропис. Уште повеќе, обврската за чување на службена тајна трае до три години по престанување на службата. Од друга страна, освен овие информации класифицирани како државна или службена тајна, државниот службеник е должен, по барање на граѓаните и во согласност со закон да им дава информации заради остварување на нивните права и интереси.
Етичкиот кодекс на државните службеници (“Службен весник на Република Македонија“, бр. 96/01 и 16/04), го уредува начинот на однесување и работење на државните службеници, со цел да се обезбеди почитување на принципите на законитост, професинален интегритет, ефикасност и лојалност при вршењето на нивните службени должности.
Унапредување на државните службеници
Системот на државната служба во Република Македонија, според Законот за државните службеници, е дефиниран како систем на работни места во кој не постои никаков автоматизам во унапредувањето. Во ваквиот систем, претпоставка за „унапредување“ на службеникот е постоење на испразнето работно место во звање кое е повисоко од звањето што го има службеникот. Но, постапката за пополнување на испразнето работно место е всушност постапка за ново вработување (јавен оглас и конкурентна процедура), опишана погоре.
Систем на плати и надоместоци на плати за државните службеници
Платата на државниот службеник се состои од две компоненти: основна и исклучителна компонента. Основната компонента ја сочинуваат: основна плата, додаток на плата за звање и додаток на плата за кариера. Исклучителната компонента ја сочинуваат: додаток на плата за посебни услови за работа и вонреден работен додаток на плата (прекувремена работа).
Основната плата на државниот службеник го вреднува степенот на неговото образование и неговото вкупно работно искуство, односно години на стаж, независно каде е стекнато. Во таа смисла, секој степен на образование е вреднуван со определен износ на бодови: високо-200 бода; више-150 бода; и средно-100 бода. Работното искуство се вреднува така што секоја започната година му носи на службеникот 0,5% од бодовите за образование, но најмногу до 20%. Додатокот на плата за звање се вреднува на следниот начин:

Вредноста на бодот за платите на државните службеници од државните органи се утврдува секоја година со одлука на Владата на РМ и за 2004 година изнесува 40,10 денари, а истат вредност ја има и во 2005 година. Вредноста на бодот за платите на државните службеници од општинската администрација за секоја година се утврдува со одлука за извршување на буџетот на секоја општина и во 2004 година не може да изнесува повеќе од 40,10 денари.
Секое звање за државните службеници, освен генерален, односно државен секретар има право на додаток на плата за кариера. Ова решение од платниот систем дава можност за, условно кажано, хоризонтална кариера на државните службеници. Имено, државниот службеник, под одредени услови определени со закон, на истото звање и истото работно место, може да остварува повисока плата. Со други зборови државниот службеник напредува во висината на неговата плата, но не и во хиерархиската поставеност во службата. Хоризонталната кариера има четири степени: степен А, степен Б, степен В и степен Г. Степенот А се добива по три години работно искуство како државен службеник и изнесува 5% од додатокот за звање. Степенот Б се добива по три години работно искуство во степен А и изнесува 10% од додатокот за звање. Степенот В се добива по три години работно искуство во степен Б и изнесува 15% од додатокот за звање. Степенот Г се добива по три години работно искуство во степен В и изнесува 20% од додатокот за звање. По исклучок, кога државен службеник ќе биде две години едноподруго оценет со оцена „се истакнува“, тој може да биде унапреден во еден степен повисоко за една година порано од правилото. Тоа значи дека овој елемент на платата на државниот службеник зависи од неговиот стаж во државната служба и резултатите од неговата работата, претставени низ годишната оцена.
Државните службеници, покрај правото на надоместоци на плата во согласност со општите прописи за работни односи, имаат право и на други надоместоци: за патни дневни и други трошоци за службени патувања, за исхрана, трошоци за користење на сопствени возила за службени цели, трошоци за одвоен живот од семејството, селидбени трошоци, превоз до и од работа, трошоци за работа на терен, трошоци за погреб во случај на смрт на државен службеник или член на неговото потесно семејство, трошоци за штета при елементарни непогоди и трошоци при подолго боледување на државен службеник.
Системот на плати и надоместоци на плати за државните службеници стапи во сила во април 2004 година, но само делумно (само компонентата основна плата, без додатокот на плата за кариера), а неговата целосна примена ќе отпочне на 1 април 2006 година. Спроведувањето на системот на плати, односно на неговата основна компонента, се изведува во период од две години, во кој постепено се усогласуваат висините на сегашните плати со платите на државните службеници пресметани според Законот.
Поради ограничените буџетски можности, усогласувањето на платите на државните службеници, преку делумно спроведување на системот на платите се спроведува етапно и континуирано, на начин како што е утврдено во Упатството за начинот на пресметката и исплатата на платите на државните службеници (“Службен весник на Република Македонија“,
бр.31/04).
Номиналната вредност на платата на државниот службеник која ќе биде исплатена за месец март 2006 година, се пресметува така што збирот на бодовите за основна плата (бодовите за соодветен степен на образование и бодовите за работно искуство) и бодовите за додаток на плата за звање се множи со вредноста на бодот што ќе се утврди со Одлука на Владата на Република Македонија, согласно Законот за државни службеници.
Буџетските корисници се должни секој месец до Министерството за финансии да достават Ф-2 образец, кој содржи: единствен матичен број, име и презиме, националност, звање, степен на образование за работното место предвидено со актот за систематизација на работни места, години на работно искуство, плата по решение без бодови за работно искуство, бодови за работно искуство и други податоци. Врз основа на доставените податоци во Ф-2 образецот,

Министерството за финансии врши пресметка на месечниот износ на зголемување односно намалување на платата на секој државен службеник.
Што се однесува до почетната плата на државниот службеник вработен во периодот на усогласувањето на платите, истата се утврдува во висина на платата утврдена во предходниот месец на државен службеник со исто звање, во органот во кој државниот службеник се вработува, со стекнатиот број на бодови за работно искуство.
Усогласувањето на платата на државниот службеник, кој се превзема од друг орган во периодот на усогласување, продолжува од постигнатото усогласување во органот од кој што се презема државниот службеник.
Усогласувањето, односно декомпресијата на платите всушност значи корекција на поединечните плати на државните службеници,во период од 24 месеци, до конечно изедначување на платите во државната служба и почитување на принципот: „еднаква плата за еднаква работа“ и правилно наградување според утврдени критериуми.
Оценување на државните служеници
Оценувањето на државните службеници има цел да ја зајакне одговорноста на државните службеници и да го подобри квалитетот на извршената работа и на дадените услуги од страна на државните службеници. Системот за оценување на државните службеници за прв пат се воведува во 2004 година, односно првите оценки ќе бидат искажани во првото тромесечие од 2005 година, како што предвидува Законот.
Според Законот, оценувањето на раководните државни службеници го врши функционерот кој раководи со органот, додека оценувањето на стручните и стручно - административните државни службеници го врши непосредниот раководен државен службеник, раководителот на одделение.
Системот предвидува оценувањето да се спроведе за сите државни службеници, освен генералниот, односно државниот секретар. Оценувањето се врши врз основа на следење на работата на државниот службеник и повеќе нормирани критериуми: стручно знаење и способност во работата, залагање, резултати од работата, креативност и совесност. При тоа, државниот службеник може да биде оценет со една од следните оцени: „се истакнува“; „задоволува“; и „не задоволува“.
Оценувањето е основа за остварување/неостварување на одредени права на државниот службеник. Од една страна, последователните позитивни оценки му овозможуваат на државниот службеник побрзо напредување во хоризонталните степени на кариера, а со тоа и поголема плата. Од друга страна, една негативна оценка е основ за распоредување во пониско звање, намалување на платата, а две последователни или три негативни оценки во период од пет години се основ за престанок на службеничкиот однос по сила на законот. Двете насоки на последиците од оценувањето треба да овозможат што побрзо изградување на професионална, компетентна и ефикасна администрација, во која нема да се толерира неквалитетот во работењето, на штета на правата и интересите на граѓаните.
Стручно оспособување и усовршување на државните службеници
Во Република Македонија не постои посебна институција за обука на државните службеници. Ова никако не значи дека прашањето на обуката не е обработено во законските прописи, а уште помалку дека во практиката не се спроведува обука на државните службеници. Напротив, Законот за државните службеници поставува рамка во која треба да се дефинира систем за обука, потпирајќи се на основните правила што тој ги утврдува: дека секој државен службеник има право и должност да се обучува, врз основа на годишни програми донесени од одделните органи, финансирани од Буџетот на Република Македонија.

АДС, согласно со Законот, е надлежна за координација на активностите што се однесуваат на стручното усовршување и обука на државните службеници, како и за промоцијата на ефикасното и ефективното работење на државните службеници. Во таа смисла, АДС подготви документ за „Системот на обука на државните службеници во Република Македонија“, со кој се дефинираат основните постулати на политиката за обука, поделбата на улогите меѓу АДС и секој орган кој вработува државни службеници, структурите за координација, моделот на финансирање и решавањето на прашањето за обезбедување на обуката.
Во изминатите три години од функционирањето, АДС континуирано спроведува генерички обуки и други форми за стручно оспособување за сите државни службеници во Република Македонија. Според евиденцијата во Секторот за меѓународна соработка и стручно усовршување при АДС, во периодот 2002-2004 година, организирани се и спроведени вкупно 13 програми за обуки и други форми за стручно оспособување и усовршување на државните службеници. Со нив се опфатени вкупно 2044 државни службеници:
Владата на Република Македонија, во мај 2000 година, усвои „Стратегијата за ЕУ обука на државните службеници во процесот на приближување на Република Македонија кон Европската унија“. Стратегијата ги дефинира целите, целните групи, областите на ЕУ обука, методите, начинот на финансирање, управувањето и координацијата со активностите за ЕУ обука, евалуацијата и мониторингот на спроведената обука.

Имплементацијата на Стратегијата за ЕУ обука се остварува преку двегодишни Оперативни планови за обука, кои ги утврдуваат приоритетните целни групи државни службеници и темите на обуката. Активностите проектирани во плановите се во согласност со идентификуваните потреби од ЕУ обука на македонските државни службеници и приоритетите од процесот на европска интеграција. Финансирањето на Оперативните планови се обезбедува од средства на Буџетот на РМ и странски донатори. Целосно се спроведени првиот Оперативен план за периодот 2001-2002 година, како и вториот Оперативен план за периодот 2003-2004 година.
Во септември 2003 година, започна реализацијата на проектот за воспоставување на центар за континуирана едукација за ЕУ во рамки на Темпус програмата на ЕК. Во првата група на обучувачи за ЕУ обука обучени се 59 учесници, од кои 19 се државни службеници.
Покрај активностите за обука од областа на ЕУ, се спроведува Програма за стипендирање на кадри за постдипломски студии за ЕУ во странство. Финансирањето на програмата се обезбедува од Буџетот на РМ и од странски донатори. Досега, врз основа на јавен конкурс и утврдена постапка на селекција, се доделени вкупно 20 стипендии за млади кадри кои потоа се обврзани одреден период да работат во државната администрација.
Секторот за европска интеграција при Генералниот секретаријат на Владата на РМ, во изминатите три години, организирал 33 обуки во земјата, за вкупно 852 учесници, од кои над 90% се државни службеници. Во истиот период, во странство се организирани шест летни школи и еден семинар, на кои учествувале вкупно 22 државни службеници.(Види Табела 1. Преглед на обуки од областа на европската интеграција).
Табела 1: Преглед на обуки од областа на европската интеграција организирани од СЕИ
Секторот за европска интеграција истотака има организирано семинари, надвор од земјата, за 22 учесници – државни службеници од Секторот за веропска интеграција и од одделенијата за европска интеграција од министерствата и другите органи на државната администрација:
−Интензивен семинар за ЕУ – Колеџ на Европа- Бриж, Белгија
−Летна школа за ЕУ на земјите од ЈИЕ – Благоевград, Бугарија
−Економска социјална кохезија: предизвици на Новата ЕУ- Лимерик, Ирска
−Дипломатија и менаџмент на ЕУ преговори- Дубровник, Хрватска
Понатаму, со цел успешна реализација на обврските кои произлегуваат за Република Македонија во однос на транспонирањето и имплементацијата на законодавството на Европската Унија,особено заради постигнување спремност за континуирана анализа, разработка и имплементација на европските стандарди во националното законодавство, ТАIEX канцеларијата во Брисел во периодот јуни-декември 2004 година организираше 33 семинари, за вкупно 165 учесници, од кои над 95 % се државни службеници.
Во организација на Центарот за континуирана едукација при Здружението на судии во Република Македонија, во текот на 2003 и 2004 година, на 17 обуки учествувале вкупно 153 државни службеници од судовите и јавните обвинителства.
За обука на вработените во судовите и јавните обвинителства во 1999 година основан е Центар за континуирана едукација при Здружението на судии на Република Македонија. Во периодот 2002-2004 година, покрај судии и јавни обвинители, обуки посетувале и вработени со статус на државни службеници .
Во државните органи во кои се вработени државни службеници, исто така, се спроведуваат специфични обуки на државните службеници, на теми од делокругот на тие органи.
Во организација на Заедницата на единиците на локалната самоуправа (ЗЕЛС), а со финансиска поддршка од донатори и меѓународни организации во рамки на одделни проекти, спроведени се обуки за општинската администрација, опфатени во 12 тематски области. Според евиденцијата на ЗЕЛС со обуките се опфатени вкупно 1704 лица вработени во општинската администрација и тоа:
АДС, Министерството за локална самоуправа и ЗЕЛС на 23.10.2003 година потпишаа Меморандум за соработка во областа на стручното усовршување и обука на државните службеници во општинската администрација. Врз основа на Меморандумот е воспоставен трилатерален Комитет, како институционален механизам за координација на активностите во оваа сфера и со поддршка на УНДП основана е единица за поддршка на Комитетот, која ќе ги врши стручните и технички работи за ова тело.
Одговорност на државните службеници
Според Законот за државните службеници, државниот службеник лично е одговорен за вршењето на службените задачи. За повреда на службената должност државниот службеник, освен генералниот, односно државниот секретар, одговара дисциплински. Одговорноста за сторено кривично дело, односно прекршок не ја исклучува дисциплинската одговорност на државниот службеник. Државниот службеник одговара дисциплински за дисциплинска неуредност и дисциплински престап.
Дисциплинска неуредност претставува полесна, незначителна повреда на службената должност, односно полесна повреда на угледот на службата или угледот на државниот службеник. Дисциплинскиот престап е потешка, значителна повреда на службената должност, односно потешка повреда на угледот на службата или угледот на државниот службеник.
За повреда на службената должност на државниот службеник може со решение да му се изрече една од следниве дисциплински мерки:
−јавна опомена;
−парична казна во висина од 10% до 30% од висината на едномесечниот износ на платата исплатена во последниот месец пред извршувањето на повредата на службената должност и
−престанок на вработувањето.
Дисциплинска неуредност е: недоаѓање на работа во определеното време и одење од работа пред истекот на работното време; неуредно чување на службените списи и податоци; неоправдано недоаѓање на работа до два работни дена во текот на една календарска година и неносење на ознаките со личното име, ако таква обврска постои. За дисциплинска неуредност може да се изрече јавна опомена или парична казна во висина од 10% од едномесечниот износ на платата исплатена во последниот месец пред извршувањето на дисцилинската неуредност. Мерката ја изрекува министерот, односно функционерот кој раководи со органот, а по претходен писмен извештај од непосредно претпоставениот државен службеник.
Дисциплински престап е:
−неизвршување или несовесно, непристојно, ненавремено или небрежно вршење на службената должност;
−изразување и застапување на политичко уверување во вршењето на службените задачи;
−одбивање да се даде или давање на неточни податоци на државните органи, правните лица и на граѓаните, доколку давањето на податоци е пропишано со закон;
−незаконито располагање со материјалните средства;
−одбивање на вршење на службените задачи од работното место на кои е распореден или одбивање на наредби од непосредно претпоставениот државен службеник;
−непочитување на актот на функционерот со кој се утврдуваат правилата за работа за време на штрајк;
−непреземање или делумно преземање на пропишаните мерки за осигурување на безбедноста на доверените предмети;
−предизвикување на поголема материјална штета;
−повторување на дисциплинска неуредност;
−примање на подароци или друг вид корист и
−одбивање на стручно оспособување и усовршување на кое државниот службеник се упатува.
За дисциплинските престапи од точките 1) до 10) се изрекува парична казна од 10% до 30% од едномесечниот износ на платата исплатена на државниот службеник во месецот пред извршувањето на дисциплинскиот престап, а доколку настапиле штетни последици за органот, а притоа не се утврдени олеснителни околности за државниот службеник кој го сторил
престапот, се изрекува мерка престанок на вработувањето. За дисциплинскиот престап од точка 11) може да се изрече парична казна во висина од 10% до 30% од едномесечниот износ на платата исплатена на државниот службеник во месецот пред извршувањето на дисциплинскиот престап.
Соодветна дисциплинска мерка за сторен дисциплински престап на државниот службеник изрекува министерот, односно функционерот кој раководи со органот, по спроведената дисциплинска постапка, на предлог на Комисија за водење на дисциплинска постапка за дисциплински престап.
Покрај дисциплинска одговорност, Законот за државните службеници предвидува и материјална одговорност за штетата која државниот службеник намерно или од крајна небрежност ќе ја предизвика на работа или во врска со работата. Функционерот кој раководи со органот формира комисија за утврдување на материјалната одговорност. Врз основа на извештајот од комисијата функционерот кој раководи со органот утврдува обврска за надомест на штетата од страна на државниот службеник. Доколку е направена штета кон трети лица, органот во кој работи државниот службеник е должен да ја надомести материјалната штета. Функционерот кој раководи со органот може целосно или делумно да го ослободи државниот службеник од надоместување на штетата, доколку таа не е направена со умисла или доколку со исплатата на надоместокот на штетата се загрозува егзистенцијата на службеникот и неговото семејство.
Престанок на вработувањето
Покрај случаите на престанок на работен однос регулирани со општите прописи за работни односи (со спогодба, со отказ и по сила на закон), Законот ги предвидува и следниве основи за престанок на вработувањето на државниот службеник:
−ако е осуден за кривично дело во врска со службената должност или за друго кривично дело кое го прави недостоен за државна служба;
−доколку двапати едноподруго или трипати во текот на пет години бил оценет со оцена „не задоволува“;
−кога државен службеник приправник нема да го положи приправничкиот испит;
−во случај кога државниот службеник нема да го прифати прераспоредувањето на друго работно место како последица на добиена годишна оцена „не задоволува“;
−кога генералниот, односно државниот секретар, по истекот на неговиот мандат или по неговото разрешување ќе го одбие распоредувањето на друго работно место;
−како дисциплинска мерка за сторен дисциплински престап, кога со извршувањето на престапот натанале штетни последици за органот и не се утврдени олеснителни околности за државниот службеник;
−во случаи на т.н. „технолошки вишок“. Имено, Законот за државни службеници предвидува во случај на укинување или обединување на органите, намалување на надлежностите или на обемот на работата или промената на внатрешната организација со укинување на работните места заради структурни промени, државните службеници кои ги вршеле работите од тие работни места да се распоредат во истиот орган во исто или пониско звање. Предност во распоредувањето имаат државните службеници кои се самохрани родители, односно усвоители на дете до 7 години, родители на потешко хендикепирано дете, инвалиди на трудот и еден од брачните другари кој е вработен кај ист работодавец. Доколку државниот службеник не се распореди на друго работно место во рок од 1 месец или доколку го одбие прераспоредувањето, му престанува вработувањето.
Закон за служба во Армијата на Република Македонија
Статусот на припадниците на Армијата, како посебна категорија државни службеници, се уредува со Законот за служба во Армијата на Република Македонија („Службен весник на Република Македонија”, бр. 62/02, 98/02, 25/03 и 71/03). Припадници на Армијата се воените старешини (офицери и подофицери), професионални војници и цивилни лица на служба во Армијата.
За овластените службени лица на Министерството за одбрана кои се воени старешини, важи Законот за служба во Армијата на Република Македонија. За овластените службени лица на Министерството за одбрана кои се цивили, важат општите прописи за работните односи.
Овластени службени лица на Министерството за одбрана се лицата кои работат на работите во врска со собирање, документирање и анализирање на разузнавачки податоци значајни за одбраната на Републиката, лицата кои работат на работите во врска со откривање и спречување на разузнувачка и друга субверзивна дејност на странски военоразузнавачки и разузнавачки служби која се врши во земјата или од странство, а е насочена кон одбраната на Републиката; откривање и спречување на сите форми на терористичка дејност насочена кон одбраната на Републиката; спроведување на контраразузнавачка заштита на задачите и плановите, документите, материјално–техничките средства, подрачјата, зоните и објектите од интерес за одбраната на Републиката, како и лицата кои работат на спречување и откривање на кривични дела во воените единици и установи, на простори на кои логоруваат воени единици или се изведуваат вежбовни активности на Армијата, како и во објекти и зони што ќе ги определи Владата. Овластените службени лица ги определува министерот за одбрана.
Вработување
Приемот на припадници на Армијата се врши со засновање работен однос со Министерството за одбрана, по пат на јавен оглас. Во Законот се утврдени општите и посебните услови кои треба да ги исполнат кандидатите за засновање работен однос како офицери, подофицери, професионални војници или цивилни лица на служба во Армијата. Општите услови за прием на служба се исти за сите припадници на Армијата, односно потребно е да бидат државјани на Република Македонија, да се полнолетни, да имаат потребна здравствена и физичка способност за вршење на службата и да не им е изречена мерка за безбедност забрана на вршење на професија, дејност или должност. Во зависност од тоа дали се врши прием на офицер, подофицер, професионален војник или цивил на служба во Армијата, како посебни услови за прием се определени: соодветен вид на завршено образование, старост, завршено соодветно стручно оспособување и усовршување.
Права и должности
За воените лица Законот за служба во Армијата на РМ утврдува посебни права и обврски. Военото лице е должно службата во Армијата да ја врши совесно, стручно, ефикасно, уредно и навремено, во согласност со Уставот, закон и меѓународните договори кои РМ ги склучила или им пристапила. За воените лица се пропишани: должноста да дадат и потпишат заклетва која останува во сила трајно; да носат воена униформа; воена легитимација, воена книшка и посебни исправи; должноста да ги извршуваат наредбите на претпоставениот старешина; право да употребат средства на присилба или огнено оружје; обврска за чување државна, воена, службена и деловна тајна која важи и по престанокот на службата; забрана за учество во политички кампањи и други јавни настапи од таков карактер во работното време и забрана за носење или истакнување партиски знаци во работните простории; должност да го известат претпоставениот старешина пред патување во странство. Правото на штрајк е рестриктирано така што военото лице може да го оствари најмногу еднаш во текот на годината. Воените лица имаат право на бесплатна правна помош, кога против нив се водат кривична, прекршочна или процесна постапка заради употреба на присилба или огнено оружје или други интервенции, како и заради учество во сообраќајна незгода при вршење на службата. Воените лица имаат и право на бесплатна здравствена заштита во воените здравствени установи и во цивилните здравствени установи (во точно утврдени случаи со закон), право на осигурување во случај на смрт, телесно оштетување или губење на работната способност до кое е дојдено во вршење на службата. Законот ги уредува и правата на одмори и отсуства и работното време за воените лица.

Цивилните лица се еднакви со воените лица во однос на следните права и обврски: давање заклетва, извршување наредба, носење и употреба на оружје, обврска за чување тајна, забрана за учество во политички кампањи, остварување право на штрајк, правна помош, здравствена заштита, осигурување, патување во странство и работно време, одмори и отсуства.
За време на вршење на службата, воените старешини и цивилни лица на служба во Армијата имаат право на користење службен стан во местото на вршење на службата, односно доколку не им е доделен службен стан, имаат право на надомест на трошоците за закупнина на стан. Професионалните војници имаат право на бесплатно сместување во касарнски услови на живеење.
Распоредување и унапредување
Наредба за поставување, унапредување, разрешување, преместување, упатување, застапување и други односи во службата за офицери во чин мајор до полковник, донесува министерот за одбрана или од него овластено лице, а за професионални војници, подофицери, офицери до чин капетан и цивилни лица на служба во Армијата, донесува началникот на Генералштабот на Армијата или од него овластено лице. Наредба за распоредување на должност, распоредување во друго место на работа, разрешување од должност поради стручно оспособување и усовршување, односно боледување и лекување, застапување и други односи во службата за цивилните лица, донесува началникот на Генералштабот на Армијата или од него овластено лице.
Од оценувањето и потребите на службата зависи унапредувањето на воените лица во повисок чин и нивното поставување на соодветна должност. Условите за унапредување во чин се утврдени во Законот. Унапредувањето се врши на предлог на комисија формирана од страна на началникот на Генералштабот на Армијата. Унапредувањето во чин на професионалните војници, подофицери и офицери заклучно со чин капетан го врши началникот на Генералштабот на Армијата, а унапредувањето во чин на офицерите со чин мајор до полковник, го врши министерот за одбрана. Унапредувањето во чин и поставувањето на должност на офицерите со генералски чин е во надлежност на претседателот на Републиката, како врховен командант на Армијата.
Систем на плати и надоместоци на плати
Во Законот за служба во Армијата е утврден системот на плати и надоместоци на плати на припадниците на Армијата. Платата се состои од основна плата и додатоци.
Основната плата на воените лица се определува според чинот, должноста, работното искуство и армискиот додаток. Додатоците на основната плата ги сочинуваат: додаток за вршење специфична воена служба, додаток за вршење служба со висок ризик, додаток за вршење трупна служба, додаток за посебен степен на образование утврден со актот за формација за одредена должност и додаток за застапување.
Основната плата на цивилните лица на служба во Армијата се определува според степенот на образование за работното место на кое се распоредени, должноста, работното искуство, армискиот додаток и додатокот на плата за кариера. Додатоците на основната плата ги сочинуваат: додаток за вршење служба во смени или турнус, додаток за вршење служба со висок ризик, додаток за посебен степен на образование утврден со актот за формација за одредена должност и додаток за застапување.
Платата се вреднува во бодови, а вредноста на бодот е иста за сите припадници на Армијата.
Припадниците на Армијата имаат право на надоместоци на плата за време годишен одмор, отсуство од работа во случаи утврдени со закон, боледување, бременост, раѓање и мајчинство, нега на дете, преквалификација и доквалификација, стручно оспособување и усовршување, како и јавување на покани на судски и други органи.
Оценување
Во текот на службата, припадниците на Армијата подлежат на службено оценување поради утврдување на нивниот успех во службата, од што зависи нивното унапредување во чин и поставување на соодветна должност.
Оценувањето се врши секои 12 месеци, а по исклучок, во случаи утврдени со Законот, оценувањето може да се изврши и за период помал од 12 месеци, но не помалку од шест месеци.
Оценувањето се врши врз основа на податоци на кои се применуваат следниве критериуми: стручното знаење, професионалната ефикасност, командување и раководење, резултатите од работата и физичката подготвеност. Податоците се оценуваат поединечно, описно со следните степени: „особено се истакнува“, „се истакнува“, „добар“, „задоволува“ и „не задоволува“.
Оценувањето го вршат непосредно претпоставениот и второпретпоставениот старешина или раководен работник кои се офицери или цивилни лица со високо образование, независно еден од друг. По барање за преиспитување на оценувањето, одлучува комисија формирана од началникот на Генералштабот на АРМ.
Стручното оспособување и усовршување
Стручното оспособување и усовршување за офицери и подофицери, што е посебен услов за прием на служба, се врши во Армијата. Во текот на траењето на службата, припадниците на Армијата, врз основа на планови и програми, се упатуваат на обука која се организира во Армијата, во Воената академија, во Центарот за обука за одбрана во Министерството за одбрана, како и во други институции во земјата и во странство.
Обуката на припадниците на АРМ се врши во земјата и странство. Во земјата обуката на припадниците на АРМ се врши во Командата за обука, преку реализирање на основни подофицерски курсеви, а во Воената академија се реализира курс за командири на водови (основен курс за офицери). Обука на припадниците на АРМ (офицери и подофицери) во странство се врши во рамките на билатералната соработка со земјите членки на НАТО и Партнерството за мир, преку курсеви, семинари и учество на заеднички вежби. Во изминатите три години, во земјата, реализирани се обуки за 697 припадници на АРМ, и тоа: курсеви за офицери за 105 припадници на АРМ, курсеви за командири на водови за 166 припадници на АРМ и курсеви за подофицери за 426 припадници на АРМ.
Во рамките на Стратегискиот одбранбен преглед дефинирани се останатите повисоки рамништа на обука на офицери и подофицери кои се во фаза на развој. По усвојувањето на програмите за овој вид на обука ќе се утврди динамика за реализирање на истата. Во последните три години, во странство (САД, Канада, В. Британија, Франција, Турција, Холандија, Грција, Романија, Бугарија, Италија, Германија, Швајцарија и Хрватска), реализирани се обуки за 1049 припадници на АРМ, и тоа 377 офицери, 196 подофицери, 408 професионални војници и 77 цивилни лица.
Одговорност
За повреда на воената должност и дисциплина, припадниците на Армијата одговараат дисциплински, на начин и постапка утврдена со Законот.
Како повреда на воената дисциплина се смета секое постапување на воено лице кое е спротивно на прописите за вршење на воената служба, утврдени со Законот.
Дисциплинските мерки: писмено предупредување; намалување на износот на месечната плата од 10% до 30% во траење од еден до шест месеци и одземање на чинот за професионалните војници и враќање во претходниот чин, ги изрекуваат надлежни воени старешини утврдени со Законот.
Дисциплинските мерки: забрана за унапредување во повисок чин за време од една година; враќање на должност со непосредно понизок чин за време до две години; одземање на чинот за подофицери и офицери и враќање во претходниот чин; престанок на работниот однос и губење на чин, на предлог на воена дисциплинска комисија, на професионалните војници, подофицери и офицери до чин капетан, ги изрекува началникот на Генералштабот на Армијата, а за офицерите со чин мајор до полковник, ги изрекува министерот за одбрана.
Дисциплинската мерка - престанок на работниот однос на цивилно лице на служба во Армијата, на предлог на воената дисциплинска комисија, ја изрекува началникот на Генералштабот на Армијата или од него овластено лице.
Припадниците на Армијата одговараат и материјално. Доколку припадник на Армијата со крајно невнимание или со намера предизвика штета на средствата на Република Македонија во врска со вршењето на службата, истиот е должен штетата да ја надомести, на начин и постапка утврдена со Законот. За материјалната одговорност на военото лице и за обврската за надомест на штета со решение одлучува командант на баталјон, нему рамен или повисок воен старешина за кој со формацијата е предвиден чин потполковник или повисок чин, во постапка пропишана со Законот.
Престанок на работниот однос
На воен старешина и професионален војник му престанува работниот однос ако: ја загуби здравствената и физичката способност за слуба во Армијата и нема општа здравствена способност за работа; му престане државјанството на Република Македонија; му е изречена дисциплинска мерка престанок на работниот однос или губење чин; два пати едноподруго биде оценет со степенот „не задоволува“ за најмалку четири податоци за оценување; за три последователни постапки не биде унапреден во повисок чин; поради издржување казна затвор мора да биде отсутен од работа (воен старешина подолго од две години, а професионален војник подолго од шест месеци); му биде изречена мерка за безбедност или воспитна мерка поради што мора да биде отсутен од работа (воен старешина подолго од две години, а професионален војник подолго од шест месеци); по негово барање и доколку исполни право на пезија.
На цивилно лице во служба во Армијата му престанува работниот однос според општите прописи за престанок на работниот однос кои се однесуваат на државните службеници.
Пензионирањето на припадниците на Армијата се врши по општите прописи за пензионирање на работниците во Република Македонија (старосна пензија со 64 години живот за мажи, односно 62 години живот за жени и 15 години стаж на осигурување). Исклучок од ова правило постои за припадниците на Армијата кои имаат стаж на осигурување кој се смета со зголемено траење (за летачка служба, падобранска служба, нуркачи, припадници на единиците за специјална намена, за вршење на должности во врска со радиолошка, биолошка и хемиска заштита, работи на радарски уреди, електронско извидување, криптозаштита, безбедност и разузнавачки и контраразузнавачки работи, воена полиција, вршење на должности во трупа). За оваа категорија лица право на старосна пензија може да се оствари со најмалку 25 години стаж на осигурување, од кој најмалку 15 години ефективно поминати на работни места за кои стажот на осигурување се смета со зголемено траење и 55 години живот за маж, односно 50 години живот за жена, доколку работниот однос им престане по потреба на службата. Во преодниот период до 31 декември 2007 година, заради спроведување на процесот на рационализација на Армијата, за припадниците на Армијата постои посебно законско решение за предвремено пензионирање. Имено, постои можност Министерството за одбрана да докупи стаж до пет години, со што со право на старосна пензија ќе се стекне воен старешина и цивилно лице на служба во Армијата со наполнет стаж од 40 години за маж, односно 35 години за жена, без оглед на возраста.

Закон за внатрешни работи
Во структурата на Министерството за внатрешни работи (МВР) опфатени се три категории работници со различен статус:
−работници со посебни должности и овластувања, определени со Законот за внатрешни работи (работници на полицијата и оперативните работници, работниците кои извршуваат работи кои се во непосредна врска со полициските и оперативните работи и министерот, неговиот заменик, раководните работници кои раководат со одредени организациони единици);
−државни службеници, според Законот за државните службеници;
−останати работници кои извршуваат работи и задачи за потребите на МВР, за кои се применува Законот за работни односи.
Вработување на работници со посебни должности и овластувања
Вработувањето на работници во МВР се спроведува врз основа на одредбите од Закон за работните односи („Службен весник на Република Македонија“ бр. 80/93, 3/94, 14/95, 53/97, 59/97, 21/98, 25/00, 34/00, 50/01, 25/03 40/03 и 80/03 пречистен текст ), Законот за внатрешни работи („Службен весник на Република Македонија“ бр. 19/95, 55/97, 38/02, 33/03 и 19/04), како и Колективниот договор на Министерството. Согласно одредбите на овие закони и подзаконските акти, работен однос во Министерството може да заснова лице кое, покрај општите услови, ги исполнува и следните посебни услови утврдени во Законот за внатрешни работи: да е државјанин на РМ; да е полнолетно; да не му е изречена мерка на безбедност забрана на вршење професија, дејност или должност; да е здравствено и психофизички способно; да биде достојно за работа во Министерството, односно да ужива углед и со начинот на живот, однесување и работа да гарантира дека совесно и чесно ќе ги извршува доверените работи и задачи; и доколку е лице од машки пол и заснова работен однос како работник со посебни должности и овластувања – да ја има регулирано воената обврска. Доколку се работи за вработување на полицаец, покрај овие услови лицето не смее да има наполнето повеќе од 25 години живот, ако за прв пат се прима на работа и да има завршено IV степен на стручна подготовка.
Согласно со Законот за внатрешни работи, во МВР работен однос се заснова со или без објавување на јавен оглас, во зависност од специфичноста и карактерот на работното место, на определено или на неопределено време. Работен однос без јавен оглас се заснова на работни места со посебни должности и овластувања (утврдени во Законот за внатрешни работи и Правилникот за систематизација на работните места во МВР), за стипендисти на Министерството и завршени ученици и студенти на Институцијата за школување на кадри за потребите на Министерството.
При вработувањето на лицата во Министерството мора да бидат соодветно и правично застапени и граѓаните кои припаѓаат на сите заедници, како и да се почитуваат критериумите на стручност и компетентност.
Јавниот оглас за вработување, кој се објавува во средствата за јавно информирање, ги содржи општите и посебните услови за работното место за кое се објавува огласот. По поднесена молба за засновање работен однос, Министерството спроведува конкретна постапка преку упатување на лицето на специјалистички лекарски преглед и безбедносни проверки од страна на Управата за безбедност и контраразузнавање. Постапката за вработување ја спроведува Комисија, формирана со решение на министерот, која ги разгледува доставените пријави и утврдува листа на кандидати кои ги исполнуваат предвидените услови. По спроведената постапка, министерот со решение одлучува за избор на кандидатите кои ќе засноваат работен однос.

Права и должности
Во Законот за внатрешни работи предвидени се посебни права и должности за работниците со посебни должности и овластувања. Тие се одговорни за законита примена на средствата и методите што ги применуваат во вршење на службените работи. Во услови на воена и вонредна состојба, работниците на МВР се ангажираат на извршување на борбени и други работи во врска со одбраната и безбедноста, како и укажување на помош при отстранување на последици од природни непогоди и епидемии. Работниците на МВР, исто така, укажуваат помош и при спроведување на извршни судски одлуки, ако при спроведувањето се наиде или се очекува физички отпор. За нив се пропишани следните обврски: почитување на наредба на претпоставениот; поседување и носење на легитимација, службено оружје, муниција и други пропишани средства и опрема. Работниците со посебни должности и овластувања се должни работните задачи да ги извршуваат во секоја прилика, па и кога извршувањето претставува опасност по нивниот живот и на барање на граѓаните да им укажуваат помош, да даваат посебни информации или да ги упатат граѓаните на други надлежни органи и институции. Правата кои согласно со Законот за внатрешни работи ги имаат работниците со посебни должности и овластувања се следните: право на легитимирање и задржување на граѓаните, заради утврдување на нивниот идентитет; право на преглед на превозни средства, лица и багаж и насочување на движењето на определен простор, додека има потреба за тоа; право на бесплатен превоз во сите средства на јавен сообраќај и на осигурување што го имаат другите патници, кога вршат служба; право на употреба на средства на присилба и на огнено оружје, во случаи пропишани со закон; право на бесплатна правна помош, кога против нив се води кривична, прекршочна или процесна постапка заради употреба на средства на присилба или огнено оружје или други интервенции, како и заради учество во сообраќајна незгода или при вршење на службата. Законот на посебен начин ги уредува прашањата за работното време, одмори и други права и обврски на вработените во Министерството (обврска за чување државна, службена, воена и деловна тајна, обврска за невршење на дејност неспоива со нивната должност, право на осигурување, права во случај на смрт, ограничено право на штрајк и право на зголемена плата за 30%).
Правата и обврските, како и работното време, одморите и отсуствата, подетално се уредени со Колективниот договор на МВР.
Меѓу подзаконските акти со кои се регулира однесувањето и постапувањето на овластените службени лица во извршувањето на работните обврски и задачи се и Правилата за начинот на однесување и меѓусебните односи на работниците со посебни должности и овластувања во МВР и Правилникот за вршење на работите на МВР.
Работниците во МВР се должни во службените односи со граѓаните да бидат пристојни, одмерени, објективни, коректни и да ја почитуваат личноста, достоинството, правата и слободата на граѓаните, без разлика на нивната национална, верска, политичка или полова припадност и независно од нивниот социјален статус. Тие се, исто така, должни да го чуваат својот углед, како и угледот на МВР, постојано да го усовршуваат своето образование, да ја подобруваат својата психо-физичка подготвеност и да се придржуваат кон Кодексот на полициската етика. Работниците не смеат да примаат награди или друга имотна корист од физички и правни лица, во врска со извршувањето на службените задачи, не можат да вршат дејности кои се неспоиви со нивната службена должност, ниту да вршат работи што му штетат на угледот на МВР. Работниците со посебни должности и овластувања на Министерството применуваат посебни средства и методи во вршењето на работите и се одговорни за законита примена на истите. Работниците се должни кога вршат служба да носат оружје и опрема кои се предвидени и потребни за извршување на конкретни задачи и тоа на пропишан начин, а ако носат униформа должни се да се придржуваат кон прописите за носење униформа и посебна опрема.
На вработените во Министерството не им е дозволено политичко организирање и дејствување, јавно изразување или застапување ставови на политички партии, како и активно учестување во партиски активности.

Распоредување
Распоредувањето на работниците во Министерството се врши врз основа на одредбите од Законот за работни односи и одредбите на Колективниот договор на МВР. Во текот на работниот однос работникот може да биде распореден на секое работно место утврдено со актот за систематизација на работните места кое одговара на неговиот степен на стручна подготовка. Исклучок од ова правило е предвиден во Колективниот договор кој овозможува работникот да се распореди на работно место со еден степен повисока стручна подготовка од стручната подготовка што ја поседува работникот.
Распоредувањето на работниците во Министерството се врши врз основа на: а) барање на работникот; б) предлог на непосредните раководители на организационите единици; в) предлог на директорот на Бирото за јавна безбедност и директорот на Управата за безбедност и контраразузнавање.
Раководителот на подрачната единица на МВР се избира од страна на советите на општините кои ги опфаќа подрачната единица на Министерството, од листа која содржи најмалку тројца кандидати, предложена од страна на министерот, меѓу кои барем еден кандидат припаѓа на заедницата која е во мнозинство во тие општини. Министерот го задржува овластувањето за разрешување на раководителот на подрачната единица, во согласност со закон.
Систем на плати и наградување
Платите и наградувањата се регулирани во Колективниот договор на МВР, Правилникот за плати и Правилникот за видот и начинот на доделување награди, благодарници и признанија.
Во МВР на работник може да му се утврди плата во зголемен или намален износ од 5%, 10% или 15%, сразмерно од извршените работи од работното место, односно доверените работи и придонесот на работникот во вкупното работење на организационата единица и Министерството во целина. Постапката за утврдување на зголемен и намален износ на плата се врши за секој изминат месец, по предлог на раководителот на организационата единица и добиена согласност.
Награди, благодарници и признанија на работниците во МВР им се доделуваат заради посебни успеси и резултати постигнати во остварување на функциите на Министерството. Истите се доделуваат по повод Денот на полицијата или други пригодни празници, јубилеи и заминување во пензија.
Стручно оспособување и усовршување
Согласно одредбите од Колективниот договор на Министерството, МВР може да заснова работен однос со невработено лице со завршен најмалку IV степен на стручна подготовка, на определно и неопределено време, како приправник. Приправникот се оспособува за самостојно и стручно вршење на работите и задачите на работното место за кое засновал работен однос. Приправничкиот стаж трае најдолго 12 месеци, но не помалку од 6 месеци. Приправникот приправничкиот стаж го поминува на стручно оспособување врз основа на преходно изготвен план. Стручното оспособување се остварува преку вршење на работи и задачи, учење, консултации, упатства и насоки од раководителите на организационите единици. По спроведување на планот за стручно оспособување, приправникот полага испит врз основа на поднесено барање. Испитот се спроведува усно и во траење од најмногу 2 дена, пред Комисија образувана со решение на министерот, а чиј мандат е во траење од 2 години. Приправникот кој нема да положи дел или целиот испит има право на поправен испит најрано после 15 дена. На приправник кој од неоправдани причини не се јавил на полагање во рок од 12 месеци му прастанува работниот однос. На приправникот кој го положил приправничкиот испит му се издава уверение за положен приправнички испит.
Лице кое заснова работен однос на работно место со посебни должности и овластувања, а нема образование од областа на безбедноста, се упатува на дополнително стручно оспособување во соодветна установа.
Стручното оспособување и усовршување на работниците во текот на работата се врши особено преку советувања, курсеви, дополнителни студии во Републиката или по потреба во странство. За работниците на полиција се организира дополнително стручно оспособување според посебна програма донесена од министерот. Семинарите и курсевите се одржуваат по правило за одделни категории работници, во зависност од природата и сложеноста на работните места. Кога потребите за постручно и поуспешно извршување на соодветни задачи тоа го налагаат, работникот може да се упати на стручна специјализација во Републиката или во странство. Работникот со завршено високо образование (VII степен) може да биде упатен на постдипломски студии, како облик на стручно оспособување, доколку тоа е во интерес за поуспешно извршување на работите што тој ги извршува. Работник распореден на работно место за кое се бара познавање на странски јазик може да биде упатен и на доусовршување на странскиот јазик.
Со оглед на специфичниот карактер и надлежности, МВР за свои потреби во Полициската академија, како државна установа од областа на безбедноста, образува високообразовни кадри и врши основна обука за полицаец, специфична обука и обука за раководење во подрачја на безбедноста.
Континуираното образование се остварува врз основа на програми што ги донесува министерот за внатрешни работи. Основната обука за полицаец трае 12 месеци, од кои три месеци се предвидени за практична обука на терен, а специјалната обука и обуката за раководење во подрачја на безбедноста, траат во зависност од содржината, не повеќе од 12 месеци. По завршување на обуката лицата се стекнуваат со свидетелство за основна обука или сертификат за специјална обука.
МВР во континуитет врши обука на свои припадници со определена динамика. Имено, во период од 2001 - 2004 година, од страна на МВР на основна обука во Полициската академија се упатени вкупно 1605 лица, припадници на различни етнички заедници од кои 239 македонци, 1145 припадници на албанската заедница, 81 припадник на турската заедница, 58 припадници на ромска заедница, 32 припадници на српска заедница и 50 припадници на останатите заедници.
Во текот на 2004 година од страна на МВР на специјална обука во Полициската академија се упатени вкупно 127 лица, припадници на различни етнички заедници од кои 22 македонци, 90 припадници на албанската заедница и 15 припадници на останатите заедници во Република Македонија.
Со процесот на донесување и стапување во сила на измените и дополнувањата на Законот за внатрешни работи и Законот за преминување на државната граница и за движење во граничниот појас се создаде правен основ за гранична полиција, како посебна униформирана организациона единица во составот на МВР. Со трансферот на надлежностите поврзани со обезбедување на државната граница и движењето на граничниот појас се овозможи спогодбено превземање на 608 лица кои предходно беа упатени во Полициска академија на специјална обука во траење од три месеци.
Одговорност
Постапката за утврдување на одговорност поради кршење на работната дисциплина се иницира со предлог кој може да биде поднесен од директорот на Бирото за јавна безбедност, директорот на Управата за безбедност и контраразузнавање, потсекретарите и работниците што ќе ги овласти министерот. Предлогот со сите докази се доставува до Комисија за отказ, образувана со решение на министерот. По спроведената постапка согласно одредбите од Колективниот договор, Комисијата доставува предлог до министерот да биде донесено соодветно решение. Министерот, врз основа на предлогот од Комисијата и доколку се согласува со истиот, донесува решение за престанок на работен однос. Доколку министерот не се согласува со предлогот може предметот да го врати на повторно разгледување, а со цел отстранување на утврдените неправилности или да донесе поинаква одлука. Ако постојат околностите утврдени во Колективниот договор на МВР, отказот може да биде заменет со парична казна во траење од 1 до 6 месеци, а во висина не поголема од 15 % од месечната плата на работникот. Работникот против одлуката донесена од министерот има право на приговор до второстепена комисија во Владата на РМ од областа на работните односи.
Против работник кој во работата или во врска со работата ќе предизвика штета на Министерството, а по негова вина, се поведува постапка за надомест на штета. Постапката се поведува со барање кое може да биде поднесено од директорот на Бирото за јавна безбедност, директорот на Управата за безбедност и контраразузнавање, раководни работници и раководители на соодветна организациона единица. Барањето се поднесува до Комисија за утврдување на материјална одговорност, формирана со решение на министерот. Комисијата согласно одредбите од Колективниот договор, спроведува постапка и донесува одлука која ја доставува до работникот, кој против истата има право на приговор до министерот. Доколку за работникот се утврди дека е одговорен и не ја надомести штетата, по истекот на рокот од 3 месеци од конечноста на одлуката Министерството може да поведе постапка пред надлежниот суд.
Престанок на вработувањето
Работниот однос на работник во МВР може да му престане:
−кога со работодавецот писмено ќе се спогоди да му престане работниот однос;
−кога ќе истече времето за кое е заснован работниот однос на определено време;
−по сила на Закон, односно ако дошло до губење на работната способност, ако му е забрането да врши определени работи и задачи според правосилна одлука на судот, поради издржување казна затвор подолга од шест месеци, доколку му е изречена мерка на безбедност, воспитна или заштитна мерка подолга од шест месеци и доколку оствари право на пензиски стаж на осигурување, во согласност со Законот за пензиско и инвалидско осигурување, како и доколку писмено изјави дека сака да му престане работниот однос;
−со отказ од страна на работодавецот, ако работникот е неспособен да ги извршува работите и задачите од работното место или доколку ја прекрши работната дисциплина или работниот ред.
Царинска управа
Со Законот за царинска управа („Службен весник на Република Македонија“, бр. 46/04) се уредуваат специфичностите во правата, обврските и одговорностите од работниот однос на царинските службеници, како и кодексот на однесување, наградите и признанијата на царинските службеници.
Царински службеник, во смисла на овој закон, е службеник на Царинската управа кој е униформиран или има посебни должности и овластувања. Тргнувајќи од службените задачи кои ги извршуваат царинските службеници, Законот предвидува вкупно 26 звања, поделени во три категории на царински службеници:
−раководни царински службеници се: помошник директор, управник на царинарница, помошник управник на царинарница, началник на одделение, шеф на царинска испостава, шеф на службa, водител на отсек и водител на смена;
−стручни царински службеници се: советник на директорот, главен инспектор, самостоен советник, виш цариник контролор, виш инспектор, системски инженер, инспектор, виш цариник, советник, помлад инспектор, цариник и водич на царински пес;
−административни царински службеници се: главен оператор на мрежа, оператор, административен оператор, техничар за поддршка и координација и референт за продажба на царинска стока.
Во однос на образованието, како услов за засновање на работен однос, Законот за царинска управа предвидува за царинските службеници од 1-та група високо или вишо образование, освен водител на смена кој може да има високо, вишо или средно образование, а за царинските службеници од 2-та и 3-та група високо, вишо или средно образование.
Во ситуациите кои не се специфицично уредени со Законот, на царинските службеници се применува Законот за работните односи и прописите од областа на здравствено, пензиско и инвалидско осигурување и колективниот договор на Царинската управа. Одредбите од Законот за работни односи се применуваат и врз техничкиот и помошен персонал вработен во Царинската управа.
Вработување на царински службеници
Во Царинската управа како царински службеник може да се вработи лице кое покрај општите услови ги исполнува и посебните услови предвидени во актот за систематизација на работните места во Царинската управа. При вработувањето на царинските службеници, Царинската управа го применува начелото на соодветна и правична застапеност. Вработувањето се врши врз основа на јавен оглас за слободно работно место, објавен во најмалку два дневни весника, од кои во еден на јазикот што го зборуваат најмалку 20% од граѓаните кои зборуваат службен јазик различен од македонскиот јазик. Постојат два исклучока од ова правило: прво, царински службеник може да се вработи од еден во друг државен орган без огласување на работното место со склучување на договор за работа, кога тоа го налага потребата на Царинската управа и второ, директорот го задржува правото да даде дозвола за необјавување на јавен оглас за слободно работно место, врз основа на негова одлука за унапредување или прераспоредување на царински службеник на тоа работно место.
Директорот одлучува за избор на пријавените кандидати. Работниот однос се заснова со склучување на договор за работа во писмена форма меѓу избраниот кандидат и директорот. Прописите за проверка на работните способноси и процедурите за започнување на вработувањето се уредуваат со Колективниот договор или со оперативна инструкција донесена од страна на директорот.
Законот ја предвидува пробната работа како специфика при засновањето на работниот однос, односно унапредувањето на царинските службеници. Така, нововработениот или унапреден царински службеник ќе биде подложен на пробна работа од 6-12 месеци. Царинската управа на сите царински службеници им обезбедува стручна обука за извршување на работите на новото работно место. Во текот на пробната работа, царинските службеници се под грижа и директно следење и оценување на непосредниот претпоставен раководител. На крајот на пробната работа се донесува одлука за засновање или за престанок на работниот однос. По исклучок, одлука за престанок може да се донесе и пред истекот на периодот за пробна работа доколку царинскиот службеник не ги задоволува барањата на работното место. Доколку станува збор за унапредени царински службеници, кои во текот на пробната работа не остварат задоволителни резултати, ќе се донесе одлука за враќање на претходното звање.
Права и обврски на царинските службеници
Еден од основните принципи во работењето на царинските службеници е принципот на недискриминација. Законот децидно предвидува дека во вршење на надлежностите Царинската управа и царинските службеници не треба да вршат дискриминација на било кое лице врз ниедна основа како што се: пол, раса, боја на кожата, национално и социјално потекло, политичко и верско уверување, имотна и општествена положба или друг статус. Понатаму, Законот ги регулира следниве основни права на царинскиот службеник: право на загарантирана работа во согласност со овој закон; право на заштита од страна на надлежни органи во извршувањето на своите должности; право на работни услови соодветни на извршувањето на службените должности; право да се пријави на слободно место од повисока категорија; при остварувањето на своите работни права да бара заштита од надлежен суд, синдикат или друг надлежен орган; право на плата и надоместоци; право на одмор, отсуства и слободни денови; право на стручно оспособување и обука; право да работи и да се занимава со други дозволени активности надвор од своите должности и работно време, доколку таквите активности не се во судир со неговата службена должност и активност и право да основа и да биде член на синдикат и стручни организации.
Поради спецификите на работите што ги вршат, царинските службеници имаат право на безбедна и здрава работна околина, ослободена од познати опасности кои може да предизвикаат смрт или сериозни физички повреди, но истовремено имаат и должност да се придржуваат кон пропишаните мерки и нормативи за заштита при работа.
Законот за Царинска управа утврдува дека царинскиот службеник е должен работните задачи да ги врши совесно, стручно, ефикасно, уредно и навремено во согласност со Уставот, закон и другите прописи на Царинската управа; непристрасно и без влијание од политички партии, да не се раководи од своите политички уверувања и од лични финансиски интереси, да ги извршува наредбите од непосредно претпоставениот раководител, не смее да бара и да прима материјална и друга корист при исполнување на своите обврски, стручно да се усовршува, со опремата и сопственоста што му е дадена на користење да се однесува како добар домаќин, да го почитува пропишаниот ред и дисциплина.
За царинските службеници важат и посебни одредби за спречување на конфликтот на интереси. Така, тие не смеат да вршат никаква друга функција, должност или дејност поврзана со остварување на профит која е во судир со нивната службена должност, вклучувајќи ги тука и дејностите како сопственици или партнери во трговски друштва, членови на управни одбори или надзорни органи на трговски друштва, кои се во судир со нивната службена должност. Работите и дејностите кои се во судир со нивната службена должност ги пропишува директорот и тие може да вршат други работи и дејности само по претходно одобрение од директорот.
Заштитата на документите и податоците кои се определени како службена, деловна и друга тајна се определени како должност на царинскиот службеник и по престанокот на работниот однос, се до престанокот на периодот за ограничување. Дополнително на ова, царинскиот службеник не смее во неовластени цели да користи и да даде која било информација која ја осознал, а се однесува на царинското работење.
Прераспоредување и унапредување на царински службеници
Кога е во интерес на Царинската управа, царинскиот службеник може да биде прераспореден на друго работно место кое одговара на неговото искуство, знаење и квалификации, и тоа како на определено, така и на неопределено работно време. Кога се прераспоредува царинскиот службеник на определено време (кое може да трае до 6 месеци со можност за продолжување на дополнителни 6 месеци), тој е должен да се врати на поранешното или слично работно место. Царинскиот службеник кој бил прераспореден има право на надомест на трошоци, освен ако е прераспореден по негово барање.
При прераспоредувањето на царинскиот службеник, директорот има право да донесе одлука за необјавување на јавен оглас за слободно работно место.
Истото право директорот го има и при унапредување на царинските службеници. Исто како и прераспоредувањата, и унапредувањата можат да бидат постојани или времени. Царинскиот службеник може да биде постојано распореден (унапреден) на друго повисоко слободно работно место, за што ќе биде објавен интерен конкурс. Тоа значи дека на конкурсот може да се јават само вработените во Царинската управа. Временото унапредување значи дека царинскиот службеник се поставува на повисока рангирана позиција за одреден период. По

истекот на тој период, истиот се враќа на своето постојано или друго соодветно работно место.
Месечна плата, надоместоци, награди и бонуси
Царинските службеници имаат право на плати, надоместоци на плата и други надоместоци. Тие добиваат 30% од платата како надополнување на редовната плата поради посебните работни услови, како и поради посебната одговорност која произлегува од работното место. За специфичните работни места за кои се потребни поспецифични квалификации или специјални вештини, овој процент може да биде и поголем, но најмногу до 50% од платата. Царинските службеници добиваат парични награди и бонуси во врска со оценувањето на работењето, по постигнати исклучителни резултати во работењето или откривање на царински кривични дела или прекршоци.
Оценување на царински службеници
Оценувањето на царинските службеници се врши врз основа на податоците кои се однесуваат на стручното знаење и способности во работењето, залагањето, постигнатите резултати, креативноста и совесноста при извршувањето на службените задачи. Царинските службеници се оценуваат еднаш годишно, најдоцна до првото тримесечје од следната година за годината којашто изминала. Царинските службеници може да се оценат и пред годишното оценување на работата, секогаш кога има потреба од одлука за незадоволителни работни резултати, прераспоредување, унапредување и дисциплински мерки.
Царинските службеници кои нема да постигнат задоволителни резултати во работењето, имаат право на натамошна обука и поддршка од нивните претпоставени. Ако не успеат да постигнат задоволително ниво во одреден рок, се преземаат дејствија за нивно отпуштање.
Стручно оспособување и усовршување на царинските службеници
Царинските службеници имаат право и обврска стручно да се оспособуваат и усовршуваат во согласност со потребите на Царинската управа. Царинската управа на сите царински службеници им обезбедува стручна обука за извршување на работите на новото работно место. Ова не се однесува само на нововработениот, туку и на унапредениот царински службеник. Дополнително на ова, царинскиот службеник кој не остварува задоволителни резултати во работењето има право на поддршка од непосредниот раководител и понатамошна обука во одреден период, со цел да се постигне задоволително ниво во работењето.
Одговорност на царинските службеници
Законот за Царинска управа предвидува дисциплинска и материјална одговорност на царинските службеници. Покрај тоа, тие подлежат и на прекршочна и кривична одговорност, во согласност со закон. Царинските службеници се дисциплински одговорни за неисполнување на службените должности, за неисполнување на општите обврски кои се таксативно наброени во овој закон, за незадоволителни резултати од работата и недостаток на знаење и способност за извршување на работата, како и за прекршување на Кодексот на однесување. Царинскиот службеник кој намерно или со грубо невнимание ќе предизвика штета постапувајќи спротивно на законот и друг пропис, дисциплински е одговорен. Утврдувањето на дисциплинската одговорност, постапката, казните и заштитата во оваа постапка, се врши според општите и посебните прописи за работни односи и колективен договор. Одлуката за изрекување на дисциплинска мерка ја донесува директорот.
Покрај дисциплинаската одговорност, царинскиот службеник одговара материјално, за штетата која на работа или во врска со работата ќе ја предизвика врз имотот кој го користи Царинската управа.

Престанок на работниот однос
Законот за царинска управа таксативно ги набројува случаите за престанок на работниот однос. На царинскиот службеник му престанува работниот однос во следниве случаи:
−по негово барање;
−ако трајно ја загуби здравствената и физичка способност за извршување на должностите во Царинската управа како последица на болест или намалување на физичките и менталните капацитети;
−поради неисполнување на посебните услови;
−ако му е изречена дисциплинска мерка престанок на работниот однос;
−ако поради издржување на казна затвор мора да биде отсутен од работа подолго од шест месеци;
−ако ги исполни условите за пензија согласно законот;
−ако се укине работното место на царинскиот службеник поради организациски промени, намалување на надлежноста и обемот на работа на Царинската управа, а царинскиот службеник одбие прераспоредување во исто или пониско звање;
−ако преку системот на вреднување и процена на работата, незадоволително ги исполнува стандардите и барањата на работното место; и
−ако царинскиот службеник незадоволително ги извршува своите должности или нема знаења за извршување на својата функција врз основа на оцена преку службена примена на системот за оценување.
Агенција за разузнавање
Вработените во Агенцијата за разузнавање своите права, должности и одговорности ги остваруваат во согласност со одредбите од Законот за Агенцијата за разузнавање („Службен весник на Република Македонија“, бр. 19/95) и Законот за работни односи. Правата од пензиско и инвалидско осигурување утврдени со Законот за пензиско и инвалидско осигурување за определени категории осигуреници под посебни услови, соодветно се применуваат и на вработените во Агенцијата. Со актот за систематизација на работните места на Агенцијата се определени работните места со посебни должности и овластувања (посебни работни места).
Вработување и престанок на вработувањето
За сите вработувања, вклучително и за оние на посебните работни места, покрај општите услови, лицето кое се вработува треба да ги исполнува и следниве посебни услови: со правосилна пресуда да не му е изречена мерка за безбедност, забрана за вршење на професија, дејност или должност, додека трае таква мерка и да е здравствено и психофизички способно.
Вработувањата во Агенцијата се вршат со објавување на јавен оглас, но Законот предвидува можност и да не се објави јавен оглас, за вработувања на посебните работни места.
На вработен кој е осуден за кривично дело против уставното уредување и безбедноста на РМ, против слободите и правата на човекот и граѓанинот, стопанството, вооружените сили на РМ, тешки дела против животот и телото, имотот или кривично дело извршено од користољубие и нечесни побуди, за кое се гони по службена должност или на кого му е изречена мерка за безбедност забрана за вршење на професија, дејност и должност, му престанува работниот однос во Агенцијата. Работен однос на вработен во Агенцијата му престанува ако во рок од седум дена од приемот на решението за распоредување/прераспоредување, не стапи на работа. Работниот однос на работникот му престанува и со отказ.
Права и обврски

Имајќи ги предвид надлежностите на Агенцијата да собира податоци и информации од значење за безбедноста и одбраната на Република Македонија и стопанските, политичките и другите интереси на државата, Законот предвидува дека во вршењето на работите и користењето на информациите, вработените се должни да ги почитуваат правата и слободите на граѓаните загарантирани со Уставот и да обезбедат заштита на тајноста на податоците и информациите со кои располагаат.
Работното време на вработените во Агенцијата може да трае и подолго од со закон пропишаниот максимум во работната недела, во услови кога се извршуваат неодложни работи и задачи. Во вакви услови на вработениот може, исто така, да му се одложи или прекине користењето на годишниот одмор. На вработените може да им се забрани патување во странство кога тоа е потребно заради заштита на безбедноста и одбраната на Републиката. Дополнително, вработен на посебно работно место може да патува во странство само со согласност на непосредниот раководител.
Вработените на посебни работни места, Агенцијата е должна да ги осигури за случај на смрт, телесно оштетување или губење на работната способност. На овие вработени во случај на привремена неспособност за работа настаната во вршењето на работите и задачите, им припаѓа надоместок во висина на тековната плата за време на отсуството. За нив, средствата наменети за плата се зголемуваат за 30%.
Една од основните должности на вработените е да ја чуваат државната, службената, воената или деловната тајна за која дознале во вршењето на работата. Ваквата обврска трае и по престанокот на работниот однос, а одлука за ослободување од истата дава директорот на Агенцијата. Вработените во Агенцијата не можат да вршат работи, професии или функции кои се неспоиви со нивните должности.
Одговорност
Законот таксативно ги набројува случаите на кршење на работната дисциплина:
−постапување спротивно на правилата и прописите на Агенцијата;
−недавање на податоци или давање на неточни податоци и информации на овлстени органи;
−избегнување на задолжително стручно оспосбување и усовршување;
−одбегнување на лекарски преглед заради утврдување на работната способност;
−противправно прибавување на лична корист во врска со вршењето на работите и задачите;
−послуга или овозможување на послуга на друго лице со пари или работи од вредност кое на вработениот му се доверени во вршењето на работата;
−вршење на работи, професии или функции кои се неспоиви со должностите на вработените;
−раководење, изразување и застапување на партиски ставови и убедувања во вршењето на работите и задачите;
−извршување на дејствие кое претставува кривично дело и кое согласно законот е пречка за засновање на работен однос, односно извршување на дејствие кое претставува потежок прекршок против јавниот ред и мир.
Доколку вработениот стори потешко кршење на работната дисциплина може привремено да биде оддалечен од работа во Агенцијата или може да добие отказ.
Стручно оспособување и усовршување
Лице кое заснова работен однос или се распоредува на определено посебно место за кое е потребно остручување на работата, се упатува на стручно оспособување и усовршување во соодветни организации од областа на образованието, односно на други форми на стручно оспособување.

Распоредување
Распоредувањето го врши директорот и вработениот може да биде распореден во секоја организациона единица, на работно место кое одговара на неговата стручна подготовка. Доколку вработениот се распореди надвор од седиштето на Агенцијата, решението се преиспитува секоја помината година и во овој случај вработениот има право на посебни надоместоци.
Вработен на посебно работно место за кој со одлука на здравствена комисија ќе се утврди дека е неспособен за вршење на работи со посебни должности и овластувања заради нарушена психофизичка способност како последица од работата, се распоредува на работно место кое одговара на степенот на неговата стручна подготовка и здравствена состојба. Во овој случај вработениот ги задржува сите права од работниот однос на местото до кое дотогаш работел.
Други службеници на кои не се применува Законот за државни службеници
Судска полиција
Вработувањето во судската полиција се врши согласно Законот за судовите („Службен весник на Република Македонија”, бр. 36/95, 45/95 и 44/03). Огласот го распишува и постапката за вработување ја спроведува Министерството за правда, а изборот го врши министерот за правда.
Шумска полиција
За шумската полиција важат општите одредби од работното законодавство. Во Законот за шуми („Службен весник на Република Македонија“, бр. 47/97 и 7/00) се регулирани: посебните услови за вработување, носење униформа, овластувањата и носењето и употребата на огнено оружје на шумските полицајци.
Финансиска полиција
Во Законот за финансиска полиција („Службен весник на Република Македонија“, бр. 55/02) се регулирани статусот, правата и обврските на финансиските полицајци како што се: вработување (ги назначува министерот за финансии на предлог на директорот на финансиската полиција, доколку ги исполнуваат посебните услови за вработување); право на плата зголемена до 30% и право на бенифициран стаж во согласност со прописите за пензиско и инвалидско осигурување; правото на дневен, неделен и годишен одмор, согласно одредбите на општото работно законодавство; чувањето на државна, службена и деловна тајна; носење службена униформа, легитимација и значка и овластување за носењето и употребата на огнено оружје на финансиските полицајци.
Казнено-поправни и воспитно-поправни установи
Вработувањето во казнено-поправните и воспитно-поправните установи се врши согласно одредбите од Законот за работните односи и Законот за извршување на санкциите („Службен весник на Република Македонија”, бр. 3/97, 23/99 и 74/04). Постапката се спроведува согласно со Законот за работните односи, а во Законот за извршување на санкциите се утврдени посебните услови за определени работни места.
Државен завод за ревизија
За вработувањето, правата, должностите и другите прашања поврзани со статусот на овластените државни ревизори и лицата кои вршат работи и работни задачи на државна ревизија во Државниот завод за ревизија (Види подетално во 28_I_A_1).

Управа за цивилна-воздушна пловидба
Во однос на вработените во Управата за цивилна-воздушна пловидба кои вршат работи и задачи на воздухопловен и стручен персонал од значење за безбедноста на воздушната пловидба, се применуваат одредбите од Законот за воздушна пловидба и Законот за работните односи. Вработувањето на овој персонал се врши врз основа на Законот за работни односи, а правата и должностите на вработените се утврдени во Законот за воздушна пловидба, каде е предвидено да поседуваат дозволи и да исполнуваат соодветни здравствени критериуми, во зависност од дозволата, односно овластувањето. Вработените во Управата остваруваат плата согласно со Одлуката за начинот и постапка за утврдување на платите на вработените во Управата за цивилна воздушна пловидба, донесена од Владата на РМ.
Јавни службеници
Во однос на статусот, правата и должностите на вработените во јавните установи во секторите социјална и детска заштита, здравство, култура, образование и наука, вработените во фондовите (Фонд за пензиско и инвалидско осигурување, Фонд за здравство, Фонд за патишта), Агенцијата за вработување и другите јавни служби и институции кои вршат функции на државата доверени како јавни овластувања, кои спаѓаат во категоријата јавни службеници, се применуваат општите прописи за работни односи (Законот за работни односи и придружните прописи). Според Закон за работните односи („Службен весник на Република Македонија“ бр. 80/93, 3/94, 14/95, 53/97, 59/97, 21/98, 25/00, 34/00, 50/01, 25/03 40/03 и 80/03
пречистен текст ), во јавна установа и друго правно лице што врши дејност на јавна служба, при вработувањето се применува начелото на соодветна и правична застапеност на граѓаните кои припаѓаат на сите заедници, без да се нарушат критериумите на стручност и компетентност. Покрај тоа, потребата од работник се обезбедува со објавување јавен оглас во најмалку два дневни весника, од кои најмалку во по еден од весниците што се издаваат на македонски јазик и во весниците што се издаваат на јазикот што го зборуваат најмалку 20% од граѓаните кои зборуваат службен јазик различен од македонскиот јазик. Одредени прашања поврзани со структурата на звања и условите и постапката за стекнување со звањата, се утврдени во посебните материјални закони кои го регулираат работењето на јавните установи и институции во одделните дејности. Платите и другите надоместоци на јавните службеници се исплатуваат согласно одредбите на Законот за исплата на платите во Република Македонија („Службен весник на Република Македонија“, бр. 70/94, 62/95, 33/97, 50/01, 26/02 и 46/02), колективните договори и актите на јавната установа, односно институција.
Во однос на стручното оспособување и усовршување на јавните службеници, во одделните сектори во изминатите години се реализирани активности за усовршување и обука, во организација на домашните институции или со поддршка на странски донатори и меѓународни организации.
На пример, во секторот социјална заштита, јавната установа за проучување на социјалните појави и проблеми и унапредување на социјалните дејности (Завод за социјални дејности - Скопје), е задолжена за обука на јавните стручни работници. Заводот изготвува упатства и прирачници и врз основа на истите организира семинари за воведување на современи методи за третман на социјалната патологија, на кои во последните три години, учествувале околу 500 учесници. Финансирањето на обуките е поддржано од Буџетот на РМ и од странски донатори, вклучувајќи ја програмата ФАРЕ на ЕУ. Понатаму, Институтот за социјална работа и социјална политика при Филозофскиот факултет на Унивезитетот „Св. Кирил и Методиј” во Скопје, во рамките на повеќегодишниот проект за унапредување на потенцијалите за социјален развој, организира 50 обуки за над 1200 учесници од целата држава. Фондот на пензиското и инвалидското осигурување, во изминатите три години, спроведе обука за 200 вработени за користење на компјутери (MS Windows, MS Office и интернет), а во 2002/3 година е реализирана обука за 15 програмери за ORACLE и за 7 систем инженери и 4 раководители на проекти за MS Project.
Во секторот образование и наука, во рамките на програмата Темпус на ЕУ, спроведени се проекти за воспоставување на инфраструктури во рамките на високообразовните установи за континуирано образование и обука на државни и јавни службеници, како и за приватниот сектор. За овие потреби формирани се Центар за обука за европска интеграција, Центар за обука од областа на правото на индустриска сопственост и Центар за оценување на садови под притисок.
ЦЕНТРАЛНА ВЛАСТ
Извор:База Ф1 и Ф2 од Министерство за финансии, доставени податоци од Фонд за здравство (за фондот и за здравствените работници), Фонд за ПИОМ, Фонд за патишта, Агенција за вработување, Агенција за приватизација, Агенција за поддршка на претприемаштвото, Комисија за хартии од вредност, Народна Банка на Република Македонија и 124 општини.
Статус: 31.12.2004
Обработка: Агенција за државни службеници
7. Дали постои транспарентна законска или подзаконска основа за дејствијата превземани од страна на државните службеници? Особено како се обезбедува непристрасноста и недискриминацијата при работењето на јавните службеници?
Во Република Македонија постои транспарентна законска и подзаконска основа за непристрасно и недискриминаторско однесување во работењето на јавните службеници. Овие гаранции се обезбедени во Уставот, управните закони и управните постапки, како и со законите кои регулираат одделни области.
Правниот систем на Република Македонија се базира на принципите на уставност и законитост, согласно член 51 од Уставот: “Законите мораат да бидат во согласност со Уставот, а сите други прописи со Уставот и со закон”.
Според член 3 од Законот за организацијата и работата на органите на државната управа (“Службен весник на Република Македонија”, бр. 58/00 и 44/02), органите на државната управа своите надлежности утврдени со закон ги извршуваат врз основа на начелата на законитост, одговорност, ефикасност, економичност, транспарентност, еднаквост и прeдвидливост и се должни да обезбедат ефикасно и законито остварување на со закон утврдените права и интереси за сите учесници во управната постапка. Членот 4, пак предвидува обврска за органите на државната администрација на граѓаните да им овозможат законско остварување на нивните права и слободи загарантирани со Уставот. Освен тоа во рамките на нивните надлежности, органите на државната администрација треба да овозможат ефикасна и законита реализација на правата и интересите на странките во административната постапка.
Секоја одлука донесена од државне орган мора да биде заснована на закон или законски акт (Види подетално во I_C_9).
Од друга страна, постојните закони кои го уредуваат статусот, правата и должностите на државните службеници и другите јавни службеници, предвидуваат должност за непристрасност и недискриминација при преземањето на дејствијата, особено при решавањето за конкретни права и интерси на граѓаните и другите правни лица во управните постапки. Вакви закони се Законот за државните службеници, Законот за внатрешни работи, Законот за царинската управа и други прописи (Види подетално во I_C _6).
Законот за државните службеници (“Службен весник на Република Македонија”, бр. 59/00, 112/00, 34/01, 103/01, 43/02, 98/02, 17/03, 40/03, 85/03, 17/04 и 69/04) обезбедува дека,
државниот службеник е должен работите да ги врши совесно, стручно, ефикасно, уредно и навремено во согласност со Уставот и со закон. Тој е должен да ја врши својата работа непристрасно и без влијанија од политички партии, да не се раководи од своите политички уверувања, од личните финансиски интереси, да не ги злоупотребува овластувањата и статусот што го има како државен службеник и да го штити угледот на службата. Неспроведувањето и кршењето на овие правила, од друга страна пак, се санкционира со покренување на дисциплинска одговорност на државниот службеник. Државниот службеник, согласно закон, е должен да ги достави информациите кои граѓаните ги побарале од него, заради остварување на нивните права и интереси, освен информациите кои претставуваат државна или службена тајна. Етичкиот кодекс за државните службеници (“Службен весник на Република Македонија”, бр. 96/01 и 16/04), го одредува начинот на однесување и дејствување на државните службеници, со цел да обезбеди почитување на начелата на законитост, професионален интегритет, ефикасност и лојалност при извршувањето на нивните должности.
Според Законот за внатрешни работи (“Службен весник на Република Македонија”, бр. 19/95, 55/97, 38/02, 33/03 и 19/04), и релевентните подзаконски акти, вработените во Министерството за внатрешни работи мораат да ги почитуваат личноста, достоинството, слободите и правата на граѓаните, без оглед на нивната етничка, религиозна и социјална припадност.
Законот за царинска управа (“Службен весник на Република Македонија”, бр. 46/04) предвидува дека царинските службеници не треба да вршат дискриминација на било кое лице врз ниедна основа како што се: пол, раса, боја на кожата, национално и социјално потекло, политичко и верско уверување, имотна и општествена положба или друг статус.
Етичките кодекси кои се донесени за одделни категории државни службеници (Етички кодекс на државните службеници, Кодексот на полициска етика, итн.), дополнително ги разработуваат принципите на еднаков третман, односно недискриминација и непристрасност во работењето на службениците. За прекршувањето на овие одредби е предвидена дисциплинска одговорност на службениците, што не ја исклучува можноста да бидат гонети за одредени дејствија, според Законот за Кривична постапка или да сносат прекршочната одговорност пред компетентниот орган (Види подетално во I_C_6).
Согласно Законот за управната инспекција („Службен весник на Република Македонија“, бр. 69/04), Државниот управен инспекторат (орган во состав на Министерството за правда), врши надзор над примената на процедуралните прописи и особено на начинот на однесувањето и работењето на државните и јавните службеници, со цел да се обезбеди почитување на принципите на законитост, професионален интегритет, ефикаснот и одговорност.
Одредбите на Законот за спречување на корупцијата, (“Службен весник на Република Македонија”, бр. 28/02, 46/04 и 83/04-пречистен текст), го санкционираат противправното однесување, кое е клучно за стекнување и одржување на довербата на јавноста, во непристрасното и недискриминаторското работење на вработените во јавниот сектор.
Предлогот за донесување на Законот за слободен пристап до информациите од јавен карактер ја помина првата фаза во Собранието. Овој закон има за цел да се обезбеди пристап до информациите од јавен карактер, со кои располагаат државните органи, органите на локалната самоуправа, јавните установи и служби и останатите правни и физички лица кои вршат јавни овластувања.
Покрај уставната одредба која ја гарантира двостепеноста на постапката, односно правото на жалба против поединечните правни акти донесени во постапка во прв степен пред суд, управен орган или организација или други институции што вршат јавни овластувања (Види подетално во I_C_9).
Институцијата Омбудсман, предвидува дополнителни заштитни мерки за граѓаните од пристрасното и дискриминаторно однесување на службениците (Види подетално во I_G_6).
8. Како се обезбедува одговорност на управните органи (на пр. одговараат ли управните органи за својата работа пред други управни, законодавни или судски органи, и дали се подложни на контрола од страна на други органи?)
Собраниска контрола
Во согласност со Уставот (член 68), Собранието врши политичка контрола и надзор над Владата и над другите носители на јавни функциии одговорни пред Собранието.
Политичката контрола и надзор над Владата, Собранието ја врши преку пратенички прашања, анкетни комисии, интерпелации и прашање за доверба на Владата. Собранието ја контролира работата на Владата и на државната администрација преку механизмите за информирање за работата на одделни државни органи, како што е пропишано во посебни закони (Види подетално во I_B_2).
Надзор на Владата над работата на органите на државната администрација и органите на локална самоуправа
Одговорноста на oрганите на државната управа за својата работа пред другите државни органи детално е разработена во делот III, од Законот за организација и работа на органите на државната управа (“Службен весник на Република Македонија”, бр. 58/00 и 42/02), во кој е опфатен управниот и инспекцискиот надзор.
Надзорот над работата на органите на државната управа го опфаќа надзорот над законитоста и ефикасноста на нивната работа. Надзор се врши и над јавните претпријатија, јавните служби и установи, како и над физичките и правните лица на кои со закон им е доверено вршење на јавни овластувања.
Надзорот над работата на министерствата го врши Владата. Надзорот над работата на органите во состав на министерствата го вршат министерствата, а над другите органи на државната управа, министерството надлежно за управната област за која е основан органот. Надзорот над работата на управните организации го врши министерството, во чија надлежност е управната област за која е основана управната организација.
Со Законот за Владата на Република Македонија (“Службен весник на Република Македонија”, бр. 59/00 и 12/03) е утврдено дека Владата на Република Македонија утврдува насоки и ставови за извршување на законите и другите прописи. Со насоките и ставовите се определува начинот на работата на министерствата, другите органи на државната управа и управните организации во извршувањето на законите и другите прописи, се определуваат рокови за донесување на акти за кои овие органи се овластени и за поднесување на извештаи по одделни прашања, се определува начинот на соработката со други државни органи, како и други прашања кои се од значење за остварувањето на функциите на овие органи. Владата може да даде упатства и насоки на определен министер, односно директор кој раководи со друг орган на државната управа или управна организација, како да ги изврши насоките и ставовите на Владата.
Доколку Владата смета дека одреден пропис кој го донел министер, не е во согласност со Уставот, закон или друг пропис, може за тоа да му укаже на министерот. Владата може да задржи од извршување пропис кој го донел министер, доколку смета дека не е во согласност со Уставот, закон или друг пропис и му предлага на министерот во определен рок да го измени или повлече прописот. Владата има право да поништи или да укине пропис или акт на министерствата, државните управни органи и управни организации, доколку не е во согласност со Уставот, законите или други прописи на собранието или на Владата.
Владата врши надзор над работата на министерствата и другите органи на државната управа и управни организации. Во спроведувањето на надзорот над работата на државните органи Владата има право и должност да укине или поништи пропис или друг акт на министерствата, органите на државната управа и управните организации кои не се во согласност со Уставот на Република Македоднија, закон или друг пропис на Собранието односно пропис на Владата.
Владата има право да укине или поништи пропис или друг акт на советот или на друг орган на единиците на локалната самоуправа и Градот Скопје од доверената надлежност.
Согласно Законот за локалната самоуправа (“Службен весник на Република Македонија”, бр. 5/02), надзорот над работата на органите на општината се состои од надзор над законитоста на раборењето како и од контрола и ревизија врз нејзиното материјално и финансиско работење. Надзорот над работата на органите на општината во однос на вршењето на делегирани работи кои се во надлежност на органите на државната управа го опфаќа надзорот над законитоста и ефикасноста.
Надзорот над законитоста на прописите на општината врши министерството надлежно за вршење на работите на локалната самоуправа. Надзорот над законитоста на работата на органите на општината вршат органите на државната управа. Контрола на материјалното и финансиското работење на општината врши Државниот завод за ревизија, а надзорот над делегираните надлежности го врши органот на државната управа чии надлежности се делегирани на општината.
Инспекциски надзор
Инспекцискиот надзор опфаќа надзор над спроведувањето на примената на законите и другите прописи од страна на државните органи, јавните претпријатија, трговски друштва, установите, физичките и на правните лица и него го вршат само органи на државната управа (инспекторати), во рамките на овластувањето утврдено со закон.
Посебни одредби за одговорноста на органите на државната управа, постојат и во Законот за општа управна постапка (“Службен весник на ФНРЈ“ бр.52/56, 10/65, 18/65 -пречистен текст, 4/77, 11/78, 32/78 - пречистен текст, 9/86, 16/86, 47/86 - пречистен текст, “Службен весник на Република Македонија“ бр. 44/02), во однос на првостепените кон второстепените органи, при што тие врз основа на правото на надзор под законски предвидени услови можат да го поништат актот во целост или делумно да го укинат, или изменат, по повод поднесен правен лек (жалба, приговор), а ако нема непосредно повисок орган, за тоа е овластена Владата на Република Македонија.
Согласно Законот за управна инспекција (“Службен весник на Република Македонија”, бр.40/04), управната инспекција го опфаќа надзорот над примената на Законот за општата управна постапка и другите закони што содржат одредби за управна постапка, а се однесува особено на: навременото, економичното и ефикасно остварување на правата и интересите на граѓаните и другите учесници во управната постапка во решавањето на управните работи, постапување по пропишаните рокови во првостепената и второстепената управна постапка, како и во роковите

определени со акти на судските органи, вклучување на заинтересираните странки во управната постапка заради заштита на нивните права и интереси, обезбедување на докази по службена должност од службената евиденција што ја води органот надлежен за решавање, друг државен орган, правни и други лица кои имаат јавни овластувања, општините и Градот Скопје, извршување на правосилни управни акти, исплата на трошоци во управна постапка, примање на поднесоците, издавање на уверенија и други јавни исправи за одредени факти од службената евиденција, стручната подготовка на државните службеници и вработените кои преземаат дејствија во управната постапка, доставување на управни акти и други писмена, начинот на однесувањето на државните службеници и вработените, со цел да се обезбеди почитување на принципите на законитост, професионален интегритет, ефикасност, одговорност и лојалност при вршењето на нивните службени должности, спроведување на мерките на надлежните органи за подобрување на работата при решавањето на управните работи, употреба на јазиците на странките во управната постапка и над извршувањето на прописите на канцелариското работење.
Судска заштита
Согласно одредбата на член 50 став 2, од Уставот на Република Македонија, загарантирана е судска заштита на законитоста на поединечните акти на државната управа.
Според членот 7 од Законот за управните спорови (“Службен весник на СФРЈ”, бр. 4/77 и „Службен весник на Република Македонија“ бр.44/02) предвидено е дека управен спор пред Врховниот суд на Република Македонија може да се поведе против управен акт донесен во втор степен. Управен спор може да се поведе и кога надлежниот орган по барањето, односно жалбата на странката, не донел соодветен управен акт или против акт, по кој нема место за жалба во управната постапка и во случаите кога управен акт не е донесен под услови предвидени во закон. Ако надлежниот орган по поништувањето на управниот акт не донесе веднаш, а најдоцна во рок од 30 дена, нов управен акт, странката може со посебен поднесок да бара донесување на таков акт. Во Законот исто така е утврдено дека ако решението не биде извршено во оставениот рок од страна на органот, судот ќе го изврши решението непосредно или преку друг суд или орган.
Народен правобранител
Народниот правобранител на Република Македонија е еден од контролните механизми над работата на органите на државната управа. Ваквите овластувања произлегуваат од Законот за народниот правобранител (“Службен весник на Република Македонија”, бр. 60/03) според кој Народниот правобранител, доколку согледа незаконитости, несоодветно постапување со граѓаните, неправилности, а со цел остварување на правата на граѓаните, може до органите на државната власт да даде препораки, предлози, мислења и укажувања за начинот на отстранување на констатирани повреди. За периодот од 01.01.2002 до 30.09.2004 година, Народниот правобранител доставил 1319 препораки, предлози, мислења, укажувања или сугестии со предлог да предложи повторно да се спроведе определена постапка согласно со закон, да покрене иницијатива за поведување дисциплинска постапка против службено, односно одговорно лице. За периодот од 01.01.2002 до 30.09.2004 година, Народниот правобранител поднел еден предлог за поведување дисциплинска постапка. За периодот од 01.01.2002 до 30.09.2004 година, Народниот правобранител, до Јавниот обвинител поднел 6 барања за покренување постапка заради утврдување на казнена одговорност (податоците се наоѓаат во публикуваните извештаи на народниот правобранител и евиденцијата на архивата на Народниот правобранител). Ваквите овластувања произлегуваат врз основа на член 32 од Законот, според кој доколку управните органи не постапат по дадените барања, предлози, мислења, препораки или укажувања или истите само делумно ги уважат, Народниот правобранител за тоа ќе го извести непосредно повисокиот орган, функционерот кој раководи со органот или Владата на Република Македонија. Според член 34 и 35 од Законот, доколку тие не ги преземат потребните мерки, Народниот правобранител на Република Македонија случајот може да го објави и во средствата за јавно информирање (Види подетално во I_G_6).

Заштита на уставноста и законитоста од страна на Уставниот суд
Согласно Уставот (член 108, 110 и 112) во рамки на својата основна функција, заштита на уставноста и законитоста, Уставот одлучува за согласноста на законите, другите прописи со Уставот и со законите. Уставниот суд ќе укине или поништи закон ако утврди дека не е во согласност со Уставот. Истотака Уставниот суд ќе укине или поништи друг пропис ако утврди дека не е во согласност со Уставот или со закон.
Оваа позиција на уставниот суд овозможува дополнителна контрола над работат на Владата и државната админситрација во целина, и како предлагач на закони и како “креатор” на подзаконските прописи.
9. Што се прави за да се обезбеди отвореност и транспарентност на јавната служба? Дали секој граѓанин кој е засегнат од управно дејствие може да ја утврди основата за преземеното дејствие?
Транспарентност
Одредбата од членот 16 од Уставот на Република Македонија, меѓу другите, права го гарантира и правото на слободен пристап кон информациите.
Според член 52 од Уставот на Република Македонија, законите и другите прописи се објавуваат во Службен весник на Република Македонија пред да влезат во сила. На тој начин граѓаните се информираат за работата на институциите. Ова уставно право е преточено во повеќе закони, со кои е предвидено дека работата на институциите е јавна.
Законите и прописите во Република Македонија ја гарантираат транспарентноста, за време на нивното подготвување, како и транспарентноста во процесот на донесување одлуки, а и во работењето на јавната администрација при спроведувањето на законите и другите акти.
Законот за организацијата и работата на органите на државната управа (“Службен весник на Република Македонија”, бр. 58/00 и 44/02), ја обезбедува транспарентноста, како еден од принципите во работењето на државната администрација. Одредбите од овој закон пропишуваат дека државните органи мораат да ја информираат јавноста за нивната работа.
Со членот 70 од Уставот на Република Македонија и Деловникот за работа на Собранието на Република Македонија (“Службен весник на Република Македонија”, бр.60/02), се утврдува дека седниците на Собранието и на работните тела се јавни. Собранието може да одлучи да се спроведе јавна дискусија по нацрт закон или да го стави нацртот на законот на јавна дискусија.
Со Законот за Владата на Република Македонија (“Службен весник на Република Македонија”, бр.59/00 и 12/03), Владата е должна да ја информира јавноста за својата работа и за реализацијата на Годишната програма за работа. Владата нема да објави информации што се однесуваат на националната безбедност, службена и деловна тајна, како и на личните податоци на граѓаните согласно со законот, со кој се уредува заштитата на личните податоци на граѓаните.
Со Деловникот за работа на Владата на Република Македонија (“Службен весник на Република Македонија”, бр. 38/01, 98/02, 9/03, 47/03, 64/03 и 67/03), се уредуваат прашањата кои се однесуваат на начинот на информирањето на јавноста за работата на Владата и се утврдува обврска за членовите на Владата да ја информираат јавноста за работата на Владата и на министерствата. Владата презема мерки за обезбедување на поблиска комуникација со јавноста, преку зајакнување на одделенијата за односи со јавноста во нејзини рамки и во рамките на органите на државната управа, како и преку разввање на стратегија за информирање.

Во Законот за локалната самоуправа (“Службен весник на Република Македонија”, бр. 5/02), исто така има одредби со кои се регулира информирањето на јавноста според кои органите на општината, комисиите на советот и јавните служби основани од општината се должни, без надоместок да ги информираат граѓаните за својата работа, како и за плановите и програмите кои се од значење за развојот на општината, на начин утврден со статутот. Општината е должна на граѓаните да им овозможи пристап кон основните информации, за услугите што им ги обезбедува, на начин и под услови утвдени со статутот.
Според член 21 од Законот за државните службеници (“Службен весник на Република Македонија”, бр. 59/2000, 112/00, 34/01, 103/01, 43/02, 98/02, 17/03, 40/03, 85/03, 17/04 и 69/04)
е утврдено дека државниот службеник е должен,во согласност со закон, по барање на граѓаните да дава информации заради остварување на нивните права и интереси, освен информациите што преставуваат државна и службена тајна на начин и под услови утврдени со закон или друг пропис.
Управна постапка
Начелото на законитост е основното начело на Законот за општа управна постапка („Службен весник на ФНРЈ“ бр.52/56, 10/65, 18/65 - пречистен текст, 4/77, 11/78, 32/78 - пречистен текст, 9/86, 16/86, 47/86 - пречистен текст и „Службен весник на Република Македонија“ бр. 44/02. Законот ги содржи и следните начела: ефикасност, материјална вистина, начело на сослушување на странката, оцена на доказите, самостојност во решавањето, право на жалба, правосилност на решението, економичност на постапката, помош на неука странка, супсидијарна примена на законот, употреба на јазиците и писмата, заштита на правата на граѓаните и заштита на јавниот интерес.
Овој закон понатаму детално ја дефинира постапката (со сите нејзини фази и елементи, права на странките, текот на постапката), правните лекови и начинот на спроведување по управни прашања.
Законот го применуваат органите на државната управа, органите кои имаат јавни овластувања и општинските органи. Го содржи начелото на супсидијарност, што значи дека доколку во одделна област управните прашање се уредуваат со посебен закон, управните органи ќе постапуваат согласно тој закон.
Согласно начелото на законитост, органите на државната управа, одлучуваат врз основа на законите и други прописи. По секој управен предмет, одлучува орган определен со закон, во постапка регулирана со закон.
Во управните работи во кои органот, кој со закон или со пропис заснован на закон, е овластен да решава по слободна оцена, решението мора да биде донесено во рамките на надлежностите утврдени со законн и во согласност со целта за која е дадено овластувањето (член 4 од законот). Понатаму законот пропишува дека органите кога постапуваат во управни работи, решаваат врз основа и во рамките на закон. Одлуката ја донесува функционерот кој раководи со надлежниот орган, ако не е поинаку определено со закон или друг акт. Функционерот може да овласти службено лице (државен службеник) да ја води управната постапка во одредени случаи. Овластеното службено лице на органот надлежен за водење на постапката, самостојно ги утврдува фактите и околностите и врз основа на тоа ги применува прописите врз конкретен случај (член 10 од законот).
Одлуката во управна постапка е донесена врз основа на факти засновани на докази. Во спроведувањето на управната постапка, овластеното службено лице го разгледува барањето на заинтересираната странка, прибира докази и ги зема во предвид сите релевантни акти. Во постапката на изведување докази, овластеното службено лице може: да ја сослуша странката по негова иницијатива или по иницијатива на странката, пришто е обезбедено присуство на заинтересираните странки, а сослушувањето е заведено во вид на записник; да побара соодветна документација; да повика сведоци; да побара изјава; да изврши вештачење и увид.

Секој граѓанин кој поднел барање за остварување на некое свое право до орган на државната управа, има право, согласно Законот за општата управна постапка, во текот на целата управна постапка да се интересира и да знае кои управни дејствија се преземени, може да ги разгледува списите по предметот и на свој трошок да ги препише потребните списи во присуство на определено службено лице. Право да ги разгледува списите по предметот има секое друго лице што ќе го стори веројатен својот правен интерес за тоа.
Законот детално ја прикажува содржината на решението во управните предмети, со што обезбедуваат потребни информации за засегнатата странка, за основата, содржината и аргументацијата на решението. Решението кое го донесува надлежниот орган содржи: увод, диспозитив, образложение, упатство за правно средство, назив на органот, со број и датум, потпис на службеното лице и печат на органот. Уводот содржи: назив на органот што го донесува решението, пропис за надлежноста на тој орган, име на странката и на нејзиниот законски застапник или полномошник, ако го има и кратко означување на предметот на постапката. Со диспозитивот се решава за предметот на постапката во целост и за сите барања на странките. Образложението на решението содржи: кратко излагање на барањето на странките, утврдената фактичка состојба, по потреба и причините кои биле решавачки за секој дел од решението. Во едноставни работи во кои учествува само една странка, или две или повеќе странки но ниедна не приговара на поставеното барање, решението може да се издаде и на пропишан образец. Во решението донесено по слободна оценка тоа трееба да биде објаснето во образложението, заедно со упатување на законската основа. Со упатство за правно средство странката се известува дали против решението може да изјави жалба или да поведе управен спор или друга постапка пред суд.
Странките кои живеат во единица на локална самоуправа во која најмалку 20% од населението зборува службен јазик различен од македонскиот, во комуникацијата со подрачните единици на министерствата може да го употреби тој јазик. Подрачните единици одговараат на јазикот и писмото што го употребува странката, како и на македонски јазик и неговото писмо. Во управната постапка странките имаат право поднесоците да ги поднесуваат на нивниот јазик, додека органите кои ја спроведуваат управната постапка ги преведуваат и постапуваат по нив. При одлучување во управни прашања, органите, одговараат на странките на македонски и на јазикот кој го користи странката.
Решението во прв степен мора да се донесе во рок од два месеци од поднесувањето на барањето, ако станува збор за испитна постапка и во рок од еден месец ако постапката била скратена. Ако решението не е донесено во предвидениот законски рок, странката има право на жалба, како да е барањето одбиено.
Со членот 15 од Уставот на Република Македонија се гарантира правото на жалба против поединечни правни акти донесени во постапката во прв степен пред судот, управен орган или организација или други институции што вршат јавни овластувања.
Со Законот за Владата на Република Македонија (“Службен весник на Република Македонија”, бр.59/00 и 12/03), Владата има образувано 14 комисии за решавање во управна постапка во втор степен. Според Законот за Владата и Деловникот за работа на Владата, овие комисии имаат претседател, 4 членови и нивни заменици. Министерот или заменикот на министерот може да биде именуван за претседател на комисијата, додека членовите се од редот на раководните и стручните државни службеници од министерствата, другите органи на државната администрација и од Генералниот секретаријат на Владата. Овластените службени лица што учествуваат во одлучувањето по одделни управни прашања во прв степен, неможат да бидат членови на второстепените комисии.
Ако второстепениот орган во рок од 60 дена или во пократок рок определен со посебен пропис не донел решение по жалбата на странката против првостепениот акт, а не го донесе ниту во натамошниот рок од седум дена по повтореното барање, странката може да поведе управен спор како да е жалбата одбиена (Види подетално во I_C_8).

Овластеното службено лице кое ја спроведува управната постапка е одоговорно, доколку врз основа на негова вина не се извршат одредени дејствија во постапката.
Предлогот за донесување на Законот за општа управна постапка е во собраниска процедура.
10. Кои постапки за управна контрола постојат за да се гарантираат правата на граѓанита за заштита од работата на јавните служби? Опишете ги (на пр. парламентарните комисии, омбудсман, внатрешна и надворешна ревизија, инспекции и органи кои воспоставуваат стандарди).
Уставот на Република Македонија (член 24) го гарантира правото на граѓанинот да поднесува претставки до државните органи и другите јавни служби и на нив да добие одговор. Истовремено, Уставот утрврдува дека граѓанинот не може да биде повикан на одговорност, ниту да трпи штетни последици за ставовите изнесени во претставките, освен ако со нив не сторил кривично дело.
Покрај оваа генерална уставна одредба, во Република Македонија постојат повеќе институти, покрај судската заштита (Види подетално во I_C_8) , со кои се обезбедува управна контрола за да се гарантира правото на граѓанинот на жалба против актите на јавната служба .
Граѓаните, за заштита на своите права од работата на јавните служби можат да се обратат до следните институции: Постојаната анкетна комисија при Собранието на Република Македонија, Народниот правобранител, Државниот управен инспекторат како орган во Министерството за правда на Република Македонија и другите инспекциски органи.
Постојана анкетна комисија за заштита на слободите и правата на граѓаните
Комисијата е основана од Собранието на Република Македонија, согласно Уставот. Оваа Комисија, меѓу другото, разгледува прашања што се однесуваат на остварувањето на одредбите од Уставот, законите и другите прописи и акти од значење за остварување на слободите и правата на граѓаните, како и дописи на граѓаните, и завзема ставови по истите.
До Постојаната анкетна комисија за заштита на слободите и правата на граѓаните во 2003 година доставени се вкупно 74 претставки од кои 30 се групни и 44 поединечни. Претставките се однесуваат на следните области и тоа: работни односи 16, работата на судовите 14, управната постапка 10, од областа на социјалната политика 6, во врска со постапување на полицијата 5, урбанизмот 4, статусни прашања во јавни и приватни претпријатија 4, од раселени лица 4, функционирањето на управата и локалната самоуправа 4, од областа на обвинителство 3, итн.
По претставките преземени се дејствија од страна на Комисијата при што 47 подносители се примени на разговор, на 33 подносители дадено му е упатство за остварување на нивните права и во 32 случаеви побарана е информација од надлежниот орган итн.
Во 2004 година до Комисијата за периодот јануари-септември примени се вкупно 83 претставки кои од Комисијата се разгледани и се превземени мерки по истите.
По разгледувањето на преставките и дописите од граѓаните или иницијатива од членови на Комисијата, а по претходно добиена информација од надлежни органи на државната управа или институции, Комисијата донела соодветни заклучоци во кои се содржани барања, препораки или укажувања до конкретните органи за усогласување на нивното постапување согласно законските права на граѓаните. Комисијата остварува и непосредни контакри со граѓани или група граѓани чии права се повредени.
Комисијата разгледува периодични и годишни извештаи за работата на органи и институции чија основна дејност е заштита на уставните и законските права на граѓаните и донесува заклучоци со укажување за преземање мерки за поефикасно остварување и заштита на правата на граѓанит, во рамките на надлежностите на тие органи.

Наодите на Комисијата се основа за поведување на постапка за утврдување одговорност на носителите на јавни функции.
правобранител. Граѓаните на Република Македонија и секое друго лице може да се обратат до народниот правобранител со претставка во случај кога се повредени нивните уставни и законски права од страна на органите на државната управа, органите и организациите со јавни овластувања и јавните установи или служби.
Постапката пред Народниот правобранител е регулирана со Законот и Деловникот за работа на Народниот правобранител, според кои Народниот правобранител постапка може да покрене и по сопствена иницијатива. Доколку од претставката или во текот на постапката на истражување зе констатира дека се повредени уставните или законските права на подносителот на претставката или лицето во чие име е поведено постапката, Народниот правобранител согласно своите законски овластувања презема мерки за отстранување на незаконитостите во работата на јавната администрација и за остварување на правото на подносителот на претставката или лицето во чие име е водена постапката.
За својата работа и степенот на почитување на човековите права и слободи Народниот правобранител на Република Македонија со Годишен извештај го известува Собранието на Република Македонија .
Во досегашниот период Народниот правобранител поднел 6 годишни извештаи кои се јавно публикувани и достапни на граѓаните, владините и невладините организации и меѓународните органи и организации.
До Народниот правобранител на Република Македонија во 2003 година примени се вкупно 2605 претставки што претставува пораст за 38,71% во однос на примените претставки од претходната година. Најголем број од претставките беа од областа на правосудството 415, од областа на работните односи 406, од областа на имотно-правните работи 267, за заштита на правата во полициска постапка 266, од областа на урбанизмот и градежништвото 209, од областа на комунални и други надоместоци 188, од областа на пензиското и инвалидското осугурување 169, од областа на социјалните дејности 167, станбените односи 161, од областа на заштита на правата на децата 62, од областа на здравствената заштита 46, од областа на образованието, науката , културата и спортот 26, од областа на финансии и финансиското работење 22, а останатите претставки се од другите области.
Во 2004 година до Народниот правобранител за периодот јануари – септември примени се 1521 претставка од различни области, од кои е постапено по 957 предмети.
Од досегашната пракса во работењето на Народниот правобранител произлегува дека граѓаните на Република Македонија најмногу се поплакуват на одолговлекувањето на постапките во судските и управните органи, на прашања и проблеми во стамбената и социјалната сФера, невработеноста како и на други граѓански права а помалку на права поврзани со основните човекови слободи и права гарантирани со Уставот или меѓународните акти и документи (Види подетално во I_G_6).

Надворешна (државна ревизија)
Согласно Законот за државна ревизија (“Службен весник на Република Македонија”, бр. 65/97, 70/01, 31/03, 19/04 и 73/04 - пречистен текст) под надворешна ревизија се подразбира: испитување на документите, исправите и извештаите на извршената интерна контрола и интерна ревизија, сметководствените и финансиските постапки и други евиденции од аспект на тоа дали финансиските извештаи вистинито и објективно ја искажуваат финансиската положба и резултатот од финансиските активности во согласност со прифатените сметководствени начела и сметководствени стандарди и Меѓународните ревизорски стандарди на INTOSAI.
Државната ревизија опфаќа и давање оцена за користење на средствата од аспект на постигната економичност, ефикасност и ефективност.
Субјекти на надворешната ревизија се: Буџетот на Република Македонија, буџетите на единиците на локалната самоуправа, буџетите на фондовите, корисниците и единките корисници на средства од буџетите, јавните претпријатија, Народната банка, правните лица во кои државата е доминантен акционер, политичките партии финансирани со средства од буџетот, агенциите и други институции основани со закон, другите институции финансирани од јавни средства, и корисниците на средства од Европската унија и други меѓународни институции.
Под надворешна ревизија според законот кој се применува се подразбира: испитување на документите, исправите и извештаите на извршената интерна контрола и интерна ревизија, сметководствените и финансиските постапки и други евиденции од аспект на тоа дали финансиските извештаи вистинито и објективно ја искажуваат финансиската положба и резултатот од финансиските активности во согласност со прифатените сметководствени начела и сметководствени стандарди и Меѓународните ревизорски стандарди на ИНТОСАИ.
Надворешната ревизија се врши согласно динамиката утврдена со Годишната програма на Државниот завод за ревизија што ја донесува Главниот државен ревизор. Во Програмата се опфатени:
1.субјекти кои подлежат на редовна годишна ревизија согласно Законот: буџетите на фондовите, корисниците на средства од Буџетот на Републиката и буџетите на единиците на локалната самоуправа, јавните претпријатија основани од Републиката и политичките партии финансирани од средства на буџетот и
2. субјекти кај кои ревизија се врши циклично, на одреден број години. Изборот на субјектите, во неможност да бидат целосно опфатени со Годишната програма, се врши врз основа на следните критериуми: потенцијалниот ризик од можни девијации кај субјектите; процент на учество во буџетските расходи, сознанијата добиени од средствата за јавно информирање, писмени и усни информации, сознанија од јавните дебати во Парламентот и во Собранијата на општините, поднесоци од Комисијата за борба против корпуцијата, наоди од претходни ревизии и поединечни барања за ревизија.
Надворешната ревизија ја вршат овластени државни ревизори и државни ревизори, вработени во Државниот завод за ревизија (Види подетално во 28_I_ А_ 1).
Согласно Законот, Државниот завод за ревизија поднесува годишен извештај за извршените ревизии и за својата работа до Собранието на Република Македонија. Исто така, согласно законска обврска, извештаите што ги подготвува Државниот завод за ревизија ги објавува на веб-страницата на Заводот.
Внатрешна ревизија
Работењето на внатрешната ревизија во јавниот сектор е регулирано со Законот за внатрешна ревизија во јавниот сектор (“Службен весник на Република Македонија”, бр. 69/04) и
Правилникот за начинот на вршење на работите на внатрешната ревизија. Согласно Законот, внатрешната ревизија е дефинирана како независна објективна активност за проверување на информации и потврдување на нивната точност и давање совет, со цел да придонесе во подобрувањето на работењето на субјектите. Таа им помага на субјектите да ги исполнат своите цели, применувајќи планиран, строго определен пристап за проценка и подобрување на успешноста во процесите на управување со ризикот, контролата и раководењето.
Сите субјекти во јавниот сектор се должни да основаат единица за внатрешна ревизија, да обезбедат ресурси за нејзино функционирање и организациска и функционалната независност. Внатрешната ревизија во зависност од надлежностите на органот и бројот на вработените, во повеќе оргaни на државната управа и други државни органи е организирана во сектори и одделенија.
Согласно Заклучокот од седницата на Владата на Република Македонија одржана на 26.01.2004 година, развојот на внатрешната ревизија и зајакнувањето на финансиската контрола кај буџетските корисници и фондови ќе се одвива во три фази:
−во првата фаза, ќе се формираат одделенија за внатрешна ревизија во 17 поголеми буџетски корисници до 31 март 2004 година и ќе се обучат 23 внатрешни ревизори до 30 април 2004 година;
−во втората фаза ќе се обучат внатрешни ревизори кај останатите буџетски корисници, а нивните одделенија за внатрешна ревизија ќе бидат формирани најдоцна до крајот на 2005 година;
−во третата фаза ќе се обучат внатрешните ревизори и во единиците на локалната самоуправа, а нивните одделенија за внатрешна ревизија ќе бидат формирани најдоцна до 31 март 2006 година.
Првата фаза од основањето на единици за внатрешна ревизија е реализирана и кај 15 буџетски корисници и фондови се формирани единици за внатрешна ревизија.
Инспекцискиот надзор на спроведување и примена на законските и другите прописи го вршат органите на државна управа (инспекции) во рамките на своите овластувања утврдени со закон. Согласно Законот за организација и работа на органите на државната управа, внатрешните ревизори даваат иницијатива за вршење на инспекциски надзор и го следат преземањето на соодветни мерки од инспекцискиот надзор (Види подетално во 28_I_B_11).
Државен управен инспекторат.
Согласно член 38 од Законот за организација и работа на органите на државната управа (“Службен весник на Република Македонија”, бр. 58/00 и 44/02), во органите на државната управа, другите државни органи, јавните служби и установи, како и над физичките и правните лица кои со закон им е доверено вршење на јавни овластувања, се врши надзор над законитоста и ефикасноста на нивната работа.
Согласно член 17 од Законот за организација и работа на органите на државната управа Државниот управен инспекторат е орган во состав на Министерството за правда кој ги врши работите на управната инспекција во Република Македонија.
Според Законот за управната инспекција (“Службен весник на Република Македонија”, бр. 69/04), управната инспекција врши непосреден инспекциски надзор над извршувањето на Законот за општата управна постапка и другите закони и прописи што содржат одредби за управната постапка, а особено над навременото, економичното и ефикасното остварување на правата и интересите на граѓаните и другите учесници во управната постапка во решавањето на управните работи; постапувањето во пропишаните рокови во првостепената и второстепената управна постапка, како и во роковите определени со акти на судските органи; вклучувањето на заинтересираните странки во управната постапка заради заштита на нивните права и интереси; обезбедувањето на докази по службена должност од службената евиденција што ја води органот надлежен за решавање, друг државен орган, правни и други лица што имаат јавни овластувања, општините и Градот Скопје; извршувањето на правосилните управни акти; наплатата на трошоците во управната постапка; примањето на поднесоците; издавањето на уверенија и други јавни исправи за одредени факти од службената евиденција; стручната подготовка на државните службеници и вработените што преземаат дејствија во управната постапка; доставувањето на управните акти и другите писмена; начинот на однесувањето и работењето на државните службеници и вработените, со цел да се обезбеди почитување на принципите на законитост, професионален интегритет, ефикасност, одговорност и лојалност при вршењето на нивните службени должности; спроведување на мерките на надлежните органи за подобрување на работата при решавањето на управните работи; употребата на јазиците на странките во управната постапка; правната помош помеѓу органите и другите учесници во управната постапка; други работи утврдени со Законот за општата управна постапка и другите закони; како и над извршувањето на прописите за канцелариското работење.
Инспекцискиот надзор се врши по службена должност согласно Годишната програма за работа на Инспекторатот и месечните планови, како и по покренати иницијативи и предлози од страна на граѓани, организации и заедници кои во остварувањето на своите права, интереси и обврски ќе согледаат одредени негативности во работата на органите на државната управа, установите и институциите што вршат јавни овластувања.
Инспекцискиот надзор се врши во органите на државната управа, другите државни органи, организации, установи и други правни лица кои со закон им е доверено вршење на јавни овластувања кога решаваат во управните работи, како и во општините, Градот Скопје и општините во Градот Скопје, кога во вршењето на своите надлежности решаваат во управни работи за правата, обврските и правните интереси на правните и физичките лица во согласност со закон.
Во вршењето на инспекцискиот надзор, инспекторите се овластени да остваруваат увид во извршувањето на законите и другите прописи и да бараат потребнии податоци за тоа да наредат отстранување на недостатоците во примената на законите и другите прописи; да наредат определен начин на постапување на органот на државната управа и управната организација што врши јавно овластување; органите на управата и управните организации што вршат јавни овластувања се должни на инспекторот да му овозможат непосреден увид и непречено вршење на работите на управниот надзор; по негово барање да му достават потребни материјали во определен рок. Кога во вршењето на инспекцискиот надзор, инспекторот ќе утврди повреда на прописите над чи е извршување врши надзор друг орган за тоа е должен веднаш да го извести тој орган. Ако инспекторот оцени дека со повредата на прописите е сторено кривично дело, прекршок или потешка повреда на работните обврски, должен е без одлагање да поднесе кривични пријава за сторено кривично дело, барање за покренување на прекршочна постапка, барање за покренување на постапка за утврдување на одговорноста за сторена потешка повреда на работите обврски. Кога се утврди дека определен акт не е во согласност со закон или друг пропис ќе го извести за тоа органот на државната управа во определн рок да ги отстрани неправилностите. Доколку органот тоа не го стори може да покрене ицијатива за поведување на постапка за оценување на уставноста и законитоста на оспорениот општ акт.
Државниот управен инспекторат во 2003 година извршил 832 надзори, од кои 454 се редовни, 117 контролни надзори и 261 се вонредни надзори извршени по барања и иницијативи од граѓани. При тоа, извршен е непосреден увид во 30.557 управни предмети, од нив решени се 18.531 во законскиот рок утврден со Законот за општата управна постапка и со законите од материјалната област; 3685 предмети се решени по истекот на законскиот рок; за 827 предмети не можеше да се утврди рокот на нивното решавање поради непостоење на доказ за извршена достава на управните акти; 5169 предмети не беа решени иако беше измнат законскиот рок за решавање и за 2345 предмети течеше законскиот рок за решавање. За отстранување на недостатоците утврдени при инспекцискиот надзор Државниот управен инспекторат наредил 1617 предлог мерки, донел 44 решенија; и поднел 5 барања за поведување на прекршочна постапка до надлежниот Основен суд.

Државниот управен инспекторат за периодот јануари-септемви 2004 година во рамките на своите надлежности утврдени со Законот за управната инспекција извршил 420 инспекциски надзори, од нив 230 се редовни инспекциски надзори, 105 контролни и 85 вонредни по поднесени претставки
и иницијативи од граѓани. При инспекцискиот надзор извршен е увид во 14.651 предмет, при што
еутврдено дека од нив 1.653 предмети се решени во законски утврден определен рок , за 272 предмети не можеше да се утврди рокот за нивното решавање, за 2.123 предмети беше изминат рокот за решавање и за 2.345 предмети течеше рокот за решавање утврден во законот. За утврдените состојби при инспекцискиот надзор изготвени се записници со наод за положбата и
се наложени 830 предлог мерки. За овој период Државниот управен инспекторат посебно внимание посвети на комисиите за одлучување по барањата за денационализација во Република Македонија и во Комисијата на Владата на Република Македонија за решавање во управна постапка во втор степен од областа на денационализацијата.
За извршениот инспекциски надзор инспекторите составуваат записник со наод за утврдената состојба, а остранувањето на недостатоците во работата на органите на државната управа и другите органи каде е вршен надзорот се наредуваат со решение, во кое се утврдени рокови за извршување на истото.
За преземените мерки по решението, органите се должни да го известат Инспекторатот во рокот што е определено од негова страна.
Извршувањето на решението со кое е наложено остранување на недостатоците во работењето, инспекторите го утврдуваат со вршење на контролни инспекциски надзори, за што составуваат записник.
Инспекторите се овластени да постапуваат и по претставки, барања и иницијативи и други поднесоци од граѓани и други правни лица кога се повредени нивните права пред орган на државната управа.
Други инспекциски органи
Согласно Законот за организација и работа на органите на државната управа , инспекцискиот надзор опфаќа надзор над спроведувањето и примената на законите и другите прописи од страна на државните органи , јавните претпријатија, трговските друштва, установите, физичките и на правните лица.
Инспекцискиот надзор го вршат само органите на државната управа во рамките на своето овластување. За вршење на инспекциски надзор се образувани инспекторати како органи во состав на соодветните министерства. Инспекцискиот надзор го вршат инспектори. Постапката на инспекцискиот надзор инспекторот ја покренува по службена должност и по барања, предлози и иницијативи поднесени од граѓани и истата ја води според правилата на управната постапка и при што е должен да постапува во согласност со закон и друг пропис.
Агенција за државни службеници
Орган кој воспоставува стандарди во Република Македонија во поглед на државните службеници и нивното работење е Агенцијата за државни службеници. Агенцијата се основа како самостоен државен орган, со својство на правно лице, кој врши стручни, управни и други работи поврзани со статусот, правата, должностите и одговорностите на државните службеници. Таа подготвува и донесува прописи што се однесуваат на државните службеници за кои е овластена со закон по пртетходно мислење на: Собранието на Република Македонија, претседателот на Република Македонија, Владата на РМ, Уставниот суд на РМ, Врховниот суд на РМ, судовите, Републичкиот судкси совет, Народниот правобранител, Јавното обвинителство, Народната банка на РМ и Државниот завод за ревизија.
Агенцијата за државни службеници со правилник ги утврдува критериумите, стандардите и постапката за вработување и селекција на државните службеници, а ги пропишува и начинот, постапката и критериумите за спроведување на стручниот и приправничкиот испит.
Агенцијата донесува упатство за критериумите врз основа на кои се доделува парична награда за државен службеник кој со посебно ангажирање и квалитет во извршувањето на работата ќе придонесе во извршувањето на фукцијата на органот.
Согласно член 18 од Законот за државните службеници (”Службен весник на Република Македонија”, бр. 59/00, 112/00. 34/01, 103/01, 43/02, 98/02, 17/03, 40/03, 85/03 и 17/04)
Агенцијата донесе Етички кодекс за државните службеници (“Службен весник на Република Македонија”, бр. 9/01 и 16/04) кој содржи одредби за непристрасноста, самостојноста во одлучувањето, злоупотреба на овластувањата и статусот на државен службеник, транспарентност на информациите, политичка активност, конфликт на финансиски интереси, подароци и друг вид корист, заштита и економично користење на државни средства, однесување во службата, однесување во приватниот живот и односи со јавноста. За постапување спротивно на Кодексот, државните службеници одговараат дисциплински.
11. Какви видови на правни акти постојат? Како и кој ги усвојува? Како се подготвуваат? Какви форми на консултации постојат и во рамките на владата (координација меѓу министерствата) и вон владата (со засегнатите страни)? Какви мехнизми постојат за надзор врз ефективното спроведување на правните акти од страна на јавните органи (на пример обврска за поднесување на извештаи, инспекции)?
Видови на правни акти
Во Република Македонија постојат следните видови на правни акти: Устав, уставен закон за спроведување на Уставот, закони, укази, одлуки, декларации, резолуции, препораки, заклучоци, уредби со законска сила, уредби, упатства, програми, решенија, правилници, наредби, планови, деловници за работа, статути.
Уставот на Република Македонија го донесува и изменува Собранието на Република Македонија.
Одлука за измена на Уставот донесува Собранието со двотретинско мнозинство гласови од вкупниот број пратеници.
За донесување на Одлука за измена на Преамбулата на Уставот, членовите од Уставот кои се однесуваат на локална самоуправа, (член 131), која било одредба што се однесува на правата на припадниците на заедниците, вклучувајќи ги особено одредбите кои се однесуваат на употребата на службениот јазик (член 7), темелните вредности на уставниот поредок на Република Македонија (член 8), еднаквоста на слободите и правата на граѓаните (член 9), правото на вероисповест (член 19), правото на слободно изразување, негување и развивање на идентитетот и особеностите на припадниците на заедниците (член 48), гаранција на заштитата, унапредувањето и збогатувањето на историското и уметничкото богатство на Република Македонија и на сите заедници во Република Македонија (член 56), за начинот на работа и одлучување во Собранието (член 69), на Комитетот за односи меѓу заедниците (член 77), именување на членови за Советот за безбедност (член 86), именување на членови на Републичкиот судски совет (член 104), именување на судии во Уставниот суд на Република Македониј(член 109), членовите 7, 8, 9, 19, 48, 56, 69, 77, 78, 86, 104 и 109, како и Одлука за додавање нова одредба која се однесува на предметот на тие одредби и тие членови, потребно е двотретинско мнозинство гласови од вкупниот број пратеници, во кое мора да има мнозинство гласови од вкупниот број пратеници кои припаѓаат на заедниците што не се мнозинство во Република Македонија.
Измената на Уставот ја прогласува Собранието.
За спроведување на Уставот се донесува уставен закон со двотретинско мнозинство гласови од вкупниот број пратеници. Уставниот закон го прогласува Собранието и тој влегува во сила истовремено со прогласување на Уставот.
Согласно Уставниот закон за спроведување на Уставот на Република Македонија, (“Службен весник на Рeпублика Македонија”, бр. 52/91) тогашните сојузни прописи се преземени како републички со надлежностите на органите утврдени со Уставот на Република Македонија. Со оваа одредба се обезбеди континуитет на правниот систем. Тогашното позитивно право, за кое Република Македонија како федерална единка беше надлежна, остана во сила.
Според нашиот правен поредок само Собранието може да донесува закони. Собранието донесува закон со обично мнозинство, со двотретинско мнозинство и со квалификувано монзинство т.н. Бадинтерово мнозинство.
Со двотретинско мнозинство гласови од вкупниот број пратеници се донесува Законот со кој се уредува организацијата и работата на органите на државната управа, Законот со кој се уредуваат видовите, надлежноста, основањето, укинувањето, организацијата и составот на судовите, како и постапката пред нив, Законот за одбраната на Републиката. Локалната самоуправа се уредува со закон кој се донесува со двотретинско мнозинство гласови од вкупниот број пратеници, при што мора да има мнозинство гласови од вкупниот број пратеници кои припаѓаат на заедниците, кои не се мнозинство во Република Македонија.
Законите за локалното финансирање, локалните избори, општинските граници и за Градот Скопје, се донесуваат со мнозинство гласови од вкупниот број пратеници при што мора да има мнозинство гласови од присутните пратеници кои припаѓаат на заедниците кои не се мнозинство во Република Македонија.
За закони кои дирекно ги засегаат културата, употребата на јазиците, образованието, личните документи и употребата на симболите, Собранието одлучува со мнозинство гласови од присутните пратеници при што мора да има мнозинство гласови од присутните пратеници кои припаѓаат на заедниците кои не се мнозинство во Република Македонија.
Во Уставот изрично е утврдено дека организацијата и функционирањето на Собранието се уредуваат со Деловник кој се донесува со мнозинство гласови од вкупниот број пратеници. Собранието за вршење на работите од својата надлежност донесува и одлуки, декларации, резолуции, препораки, заклучоци.
Со декларација се изразува општиот став на Собранието по прашања од општо политичко значење.
Со резолуцијата Собранието укажува на состојбата, проблемите и мерките што треба да се преземат во одредена област.
Со препораките Собранието дава насоки за надминување на тековните состојби во одделна област.
Собранието одлучува ако на седницата присуствува мнозинство од вкупниот број пратеници, а најмалку со една третина од вкупниот број пратеници, освен во претходно наведените случаи.
Во Уставот е утврдено дека указ донесува претседателот на Републиката и со него ги прогласува законите кои се донесени, поставува и ги отповикува амбасадорите и пратениците на Република Македонија во странство и поставува и отповикува воени претставници на Република Македонија во странство.
Во Законот за Владата на Република Македонија (“Службен весник на Република Македонија”, бр. 59/00 и 12/03) и во Деловникот за работа на Владата на Република Македонија (“Службен весник на Република Македонија”, бр. 38/02, 47/03, 64/03 и 67/03) е уредено дека за остварување на своите права и должности и одговорности утврдени со Устав и со закон Владата донесува: уредби со законска сила, уредби, одлуки, упатства, програми, решенија, заклучоци и деловник за работа.
Со уредба се уредува извршувањето на законите; утврдува начела за внатрешна организација на министерствата и другите органи на државната управа и уредува други односи во согласнсот со Уставот и законите.
Со одлука се одлучува за одделни прашања и мерки за извршување на законите; основа стручни и други служби за своите потреби и заеднички служби и за потребите на Владата и на министерствата и другите органи на државната управа.
Со упатство се пропишува начинот на работата на министерствата и органите на државната управа.
Со програма се утврдуваат одделни прашања од надлежност на Владата за кои се потребно утврдување на динамика и рокови. Програмата содржи и финансиски план за нејзината реализација.
Со решение Владата врши именување и назначување, односно разрешување од должност на директори кои раководат со органи на државната управа, државен, односно генерален секретар и други именувања и разрешување за кои е овалстен и одлучува за други прашања и за управни работи.
Со заклучок Владата зазема ставови по прашањата што ги претресувала на седницата; утврдува мислења по предлозите на закони и други прописи и по материјали што до Собранието ги поднеле други овластени предлагачи; одлучува за определени прашања на внатрешната организација и односи во Владата; ги опредлеува задачите на министерствата и органите на државната управа и задачите на своите служби и зазема ставови за прашањата од својата надлежност.
Со уредба со законска сила се уредуваат прашања од надлежност на Собранието во случај на воена или вонреда состојба ако не постои можност за свикување на Собранието.
Со деловникот за работа на Владата поблиску се утврдува внатрешната организација, начинот на работа како и други прашања од значење за работа на Владата.
Владата актите од своја надлежност ги донесува на своите седници и за нив одлучува со мнозинство гласови од членовите на Владата. Во случај кога на седницата на Владата при гласањето се добие еднаков број гласови за донесена се смета одлуката за која гласал претседателот на Владата.
Во Законот за организација и работа на органите на државната управа (“Службен весник на Република Македонија”, бр. 58/00 и 44/02) се утврдени видовите на актите кои ги донесуваат министерот и функционерот кој раководи со самостојниот орган на државната управа.
Министерот донесува: правилници, наредби, упатства, планови, програми, решенија и други видови акти за извршување на законите и другите прописи кога за тоа е овластен со закон.
Директорот на самостојниот орган на државната управа односно управната организација донесува: правилници, решенија, наредби, упатства, планови, програми и други видови акти за извршување на законите кога за тоа е овластен со закон.
Со правилникот се утврдува и се разработуваат одделни одредби на законите и други прописи заради нивно извршување.
Со наредба се уредува или забранува постапување во определена ситуација која има општо значење за извршување на законите и другите прописи.
Со упатството се пропишува начинот на постапување во извршувањето на одделни одредби на законите и други прописи.
Со план и програма се утврдуваат и се разработуваат одделни прашања за извршување на законите и другите прописи за кои е потребно утврдување на рокови и динамика на нивно извршување.
Во управанта постапка и во одлучувањето по одделни прашања, како и во други случаи предвидени со закон и друг пропис, министерот донесува решенија.
Во управната постапка и во одлучувањето по одделни прашања, како и во други случаи предвидени со закон и друг пропис, директорот кој раководи со самостојниот орган на државната управа и на управната организација донесува решенија.
Во Законот за локалната самоурпава (“Службен весник на Република Македонија”, бр. 5/02) е утврдена нормативната функција на советот на општината и на градоначалникот на општината. За вршење на работите од својата надлежност советот на општината донесува: статут, програми, планови, одлуки и други прописи утврдени со закон. Советот прописите ги донесува со мнозинство гласови од вкупниот број членови на советот, доколку поинаку не е определено со Законот за локалната самоуправа. Прописите на општината кои се однесуваат на културата, употребата на јазиците и писмата на кои зборуваат најмалку 20% од граѓаните во општината, утврдувањето и употребата на грбот и знамето на општината, се усвојуваат со мнозинство гласови од присутните членови на советот, при што мора да има мнозинство гласови од присутните членови на советот кои припаѓаат на заедниците кои не се мнозинско население на општината. Градоначалникот на општината донесува решение за решавање на поединечни права и обврски и интереси на физичките и правните лица.
Подготовка на актите
Постапката за изменување на Уставот е утврдена со Уставот, а е разработена во Деловникот на Собранието на Република Македонија (“Службен весник на Република Македонија”, бр. 60/02). Предлог за пристапување кон измена на Уставот на Република Македонија може да поднесат претседателот на Републиката, Владата, најмалку 30 пратеници или 150.000 граѓани.
Предлогот за пристапување кон измена на Уставот содржи насоки за изменување и дополнување на Уставот и образложение за причините поради кои се предлага изменување и дополнување на Уставот.
Предлогот за пристапување кон измена на Уставот, претседателот на Собранието го доставува до пратениците и до претседателот на Републиката и до Владата, кога тие не се подносители на предлогот.
По предлогот за пристапување кон измена на Уставот на седницата на Собранието се води претрес во целина.
Одлуката за пристапување кон измена на Уставот Собранието ја донесува со двотретинско мнозинство гласови од вкупниот број на пратеници.
По донесувањето на одлука за пристапување кон измена на Уставот, Собранието со заклучок утврдува рок во кој подносителот на предлогот за пристапување кон измена на Уставот изготвува текст на нацртот на амандманите на Уставот.
Текстот на нацртот на амандманите на Уставот со образложение, предлагачот го доставува до претседателот на Собранието кој го доставува до пратениците и до претседателот на Републиката и до Владата, кога не се предлагачи на текстот на нацртот на амандманите, најдоцна 30 дена пред одржувањето на седниците на Собранието.
Нацртот за измена на Уставот го утврдува Собранието со мнозинство гласови од вкупн број пратеници и го става на јавна дискусија.
Претресот во Собранието се води по текстот на нацртот на секој амандман одделно и може да се дадат мислења и предлози.
Собранието со мнозинство гласови од вкупниот број пратеници, го утврдува нацртот на секој амандман одделно и нацртот на амандманите на Уставот во целина.
Нацртот на амандманите Собранието го става на јавна дискусија.
Собранието определува рок за спроведување на јавната дискусија, начинот на објавувањето на нацртот на амандманите и рок во кој предлагачот како носител на јавната дискусија до Собранието поднесува извештај за резултатите од јавната дискусија и текст на предлогот на амандманите на Уставот.
Текстот на предлогот на амандманите на Уставот со образложението и извештајот за резултатите од јавната дискусија, претседателот на Собранието го доставува до пратениците и до претседателот на Републиката и до Владата, кога не се предлагачи на текстот на предлогот на амандманите.
На текстот на предлогот на амандманите на Уставот секој пратеник, работно тело и Владата, може да поднесат амандмани, најдоцна осум дена пред седницата на Собранието на која ќе се усвојуваат амандманите на Уставот.
По текстот на предлогот на амандманите на Уставот се води општ претрес и претрес по текстот.
Собранието се изјаснува одделно за секој амандман на текстот на предлогот на амандманите на Уставот, со мнозинство гласови од вкупниот број пратеници. Собранието со мнозинство гласови од вкупниот број на пратеници го утврдува предлогот на секој амандман одделно и Предлогот на амандманите во целина.
Право да предлага донесување на закон согласно Уставот на Република Македонија и Деловникот на Собранието на Република Македонија има секој пратеник во Собранието, Владата и најмалку 10.000 избирачи. Овие се т.н. овластени предлагачи на закони.
Иницијатива за донесување на закон до овластен предлагач согласно Уставот и Деловникот на Собранието на Република Македонија може да даде секој граѓанин, група граѓани, институции и здруженија. Иницијативата упатена до Собранието се доставува до пратениците и Владата. Ако овластениот предлагач ја прифати иницијативата за донесување на закон, може на Собранието да му се достави текст на предлог за донесување на закон.
Кога Владата е овластен предлагач, законот чие донесување се предлага го подготвува надлежното министерство за областа која е предмет на уредување со законот. Министерството кое го подготвило предлогот за донесување на законот пред негово доставување на Владата за разгледување и утврдување претходно го доставува на мислење до министерството и на другите органи на државната управа, чија надлежност има допирни точки со материјата што се уредува во него, а задолжително до Министерството за финансии - заради фискалните импликации, до Секретаријатот за законодавство заради нивна усогласеност со Уставот, законите и другите прописи, ратификуваните меѓународни договори и со законодавството на Европската Унија.
Кога предлогот за донесување на закон е изработен по барање на Владата од страна на посебна комисија, научна или стручна институција или од одделни стручни и научни работници, Владата предлогот го упатува на мислење на надлежното министерство за таа област и до Секретаријатот за законодавство.
Според нормативната правна пракса во Република Македонија, пред да се пристапи на изготвување на текст на Предлог за донесување на закон, надлежниот орган на државната управа кој ја следи соодветната област, претходно прави анализа на состојбата во областа што ја следи, ја констатира правната и фактичката состојба и ги лоцира потребите за нормативно уредување на одделни прашања.
Притоа органот врши и стручна сондажа на мислењата, ставови, интереси и потреби што до надлежниот орган ги доставиле заинтересираните субјекти (граѓани, невладини организации, правни лица). Во фазата на подготовка на законите учеството на заинтересираните субјекти се остварува преку јавно објавување на содржината на текстот на законот, преку организирање јавни трибини и слично. Органот при анализирањето на состојбите од соодветната област доколку оцени за потребно врши консултации и со претставниците на науката и со стручни лица од соодветната област. Освен анализа, органот прави и компаративни согледувања за начинот на уредувањето на таа област во други земји.
Надлежниот орган на државната управа кој го следи спроведувањето на законот од соодветната област врши и проценка на влијанието и дали е остварена целта односно дали истиот е потврден во неговата практична примена и сите уочени недостатоци, или недоречености надлежниот орган ги посочува и предлага нивно соодветно надминување во законот кој треба да се подготви. По преземањето на овие претходни активности се пристапува кон изготвување на првичниот текст на законот чие донесување ќе биде прдложено. Во оваа фаза се практикува и предлагање на повеќе алтернативи при уредување на одделно прашање во законот. Законите за кои постои потреба од усогласување со законодавството на Европската Унија се подготвуваат и со непосредно учество на странски експерти или се доставуваат на експертиза, поради нивна помош за доследното транспонирање на директивите на Европската Унија. При конципирањето на одредбите на законите се води сметка тие да бидат недвосмислени, јасни и што пократки, и да се меѓусебно конзистентни и усогласени.
По однос на структурата која треба да ја имаат законите особено се внимава тие да содржат делови на општи / основни одредби, посебен дел - во кој се содржани материјално правните одредби, преодни и завршни одредби и одредби за влегување во сила на законот, а доколку материјата што се нормира од соодветната област тоа го бара, законот содржи и делови за вршење на надзор и казнени одредби.
Со Деловникот на Собранието на Република Македонија е пропишана формата и постапката во која се поднесува од овластените предлагачи предложен текст на законот соодветно на фазата од постапката во која се предлага неговото донесување.
Постапката за донесување на закон, започнува со поднесување на Предлогот за донесување на закон кој треба да содржи: уставен основ, причини заради кои треба да се донесе законот, основни начела врз кои треба да се засновува законот и содржина на законот кој ги опфаќа основните односи што се уредуваат со законот и начинот на кој се предлага нивното уредување.
Предлогот за донесување на закон мора да биде образложен. Образложението содржи: оцена на состојбите во областа што треба да се уреди со законот и оценка за извршувањето на постојните прописи во таа област; целта што се сака да се постигне со уредувањето на односите на предложениот закон и износ на финансиски средства потребни за спроведување на законот.
Предлогот за донесување на законот се поднесува до претседателот на Собранието. Ако предлогот за донесување на законот не го поднела Владата, претседателот на Собранието го доставува и до Владата заради давање мислење.
Ако Собранието оцени дека е потребно предлогот за донесување на законот да се донесе, донесува заклучок за усвојување на предлогот, а ако оцени дека не е потребно да се донесе со заклучок ќе го одбие предлогот.
Предлагачот врз основа на заклучокот за усвојување на предлогот за донесување на закон пристапува кон изработка на Предлог на закон.
Ако со законот чие донесување се предлага се уредуваат системски прашања или сложена и обемна материја, како и во други случаи кога ќе се оцени дека тоа е потребно, Собранието со заклучок за усвојување на предлогот за донесување на законот ќе определи овластениот предлагач да изработи Нацрт на закон.
Ако не е во прашање сложен или обемен закон, предлагачот може кон Предлогот за донесување на закон да поднесе и Предлог на закон и да предложи тој да се претресе на истата седница на Собранието на која ќе се претресува предлогот за донесување на закон.
Доколку Собранието определило овластениот предлагач да изработи нацрт на закон, предлагачот до Собранието поднесува нацрт на закон кој е изработен во форма во која што се донесуваат законите и истиот мора да биде образложен. Подносителот на Нацрт-законот со кој се вршат измени и дополнувања на законот, кон нацртот е должен да го поднесе и текстот на одредбите од постојниот закон кој се менува односно се дополнува.
Собранието може да одлучи да се спроведе јавна дискусија по нацртот на законот кој е од поширок интерес. Во тој случај нацртот се објавува во дневнот печат што ќе го определи Собранието.
Врз основа на мислењето на предлозите од јавната дискусија предлагачот на законот поднесува Предлог на закон во форма во која се донесува законот. Со предлог законот се поднесува образложение за: причините поради кои се донесува законот; односите што се уредуваат со законот и податоци за финансиски средства потребни за спроведување на законот.
Подносителот кон Предлог законот со кој се вршат измени и дополнувања на закон, приложува и текст од одредбите на постојниот закон кој се изменува и дополнува .

Предлог за изменување или дополнување на Предлог на закон се поднесува во форма на амандман кој може да го поднесе секој пратеник, работно тело, Влада или 10.000 избирачи.
Амандманот се поднесува во писмена форма до претседателот на Собранието и мора да е образложен и потпишан од предлагачот.
Во текот на претресот на Предлог-законот се одлучува и за амандманот.
Претседателот на Собранието откако законот е донесен го доставува до претседателот на Републиката заради негово прогласување со Указ.
Актите кои ги донесува Владата се подготвуваат и изработуваат во министерствата како и во другите органи на државната управа надлежни за областа за материјата која се уредува во нив. Пред да ги достават тие акти на разгледување и донесување на Владата, за нив задолжително мора да прибават мислење од Секретаријатот за законодавство, заради нивна усогласеност со Уставот, законите и другите прописи, ратификуваните меѓународни договори и со законодавството на Европската Унија,а за нивните финансиски импликации потребно е мислење и од Министерството за финансии.
Актите кои ги донесуваат министрите и функционерите кои раководат самостојно со органите на државната управа се подготвуваат во органите во кои тие раководат и за кои со закон е утврдено овластување за нивно донесување. Пред да го донесе актот министерот односно функционерот, кој раководи самостојно со орган на државната управа, истиот е должен да го достави на мислење до Секретаријатот за законодавство, Министерството за финансии, а по потреба и до другите министерства и орган на државна управа, ако материјата која се пропишува во нив има допирни точки со работите што се вршат во тие органи.
При подготвување на предлог законите и предлог актите кои ги донесува Владата се доставуваат и коресподентни табели.
Актите кои ги донесуваат советот на општината и градоначланикот на општината ги подготвува општинската администрација. Делокругот и начинот на извршување на задачите на општинската администрација ги утврдува советот, врз основа на предлог на градоначалникот.
Форми на консултации во рамките на Владата и вон Владата
Министерството и другите органи на државната управа преку Генералниот секретаријат остваруваат координација во реализацијата на задачи кои произлегуваат од Програмата за работа на Владата. (член 67-а - Деловник за работа на Владата на Република Македонија
(''Службен весник на Република Македонија'', бр. 38/01; 98/02; 9/03; 47/03; 64/03 и 67/03).
За материјалите и актите што се доставуваат до Владата, а за кои министерствата и другите органи на државната управа по одредени прашања имаат различни ставови и мислења, Генералниот секретаријат за разрешување на прашањата, соработува и врши координација со министерствата и со другите органи на државната управа, со цел да се разгледаат последиците врз утврдената политика и нивното влијание врз стратешките приоритети на Владата. (член 67-б - Деловник за работа на Владата на Република Македонија (''Службен весник на Република Македонија'', бр. 38/01; 98/02; 9/03; 47/03; 64/03 и 67/03)
Органите на државната управа што вршат инспекциски работи се должни во вршењето на инспекциските работи од заеднички интерес да соработуваат меѓусебно, како и со други органи на државната управа.
Министерствата меѓусебно соработуваат и со образување на работни групи за подготвување на закони и други прописи, размена на податоци од својата надлежност што се во врска со подготвување на закони и други прописи или пак со размена на стручни мислења во врска со спроведување на закони и други прописи.
Ако меѓу министерствата настане спор во врска со надлежноста или се појават други спорни прашања во вршењето на работите од нивна надлежност, овие министерства се должни да формираат меѓуресорска група за решавање на спорните прашања. Доколку не се постигне согласност минситрствата се должни да ја известат Владата.

Во соработката која се остварува меѓу Владата и органите на општината и Градот Скопје, Владата согласно член 116 и 117 од Деловникот за работа на Владата на Република Македонија може на органите на општината и на Градот Скопје да им дава стручна и друга помош од значење на остварување и извршување на нивните задачи која се состои особено во: давање стручни мислења и упатства за примена на прописите кога органите на општините и Градот Скопје, тоа го бараат, кога постојат различни ставови за значајни прашања за остварување на положбата и надлежноста на општините и градот Скопје; кога прописите упатуваат на соодветна примена од страна на општините и градот Скопје, мислења за организациони и други прашања од интерес за правилно функционирање и унапредување на работата на органите на општината како и други видови стручна и друга помош.
Според член 118 од Деловникот за работа на Владата на Република Македонија Владата соработува со јавните претпријатија, јавните установи, јавните служби, политичките партии, трговските друштва, здруженијата на граѓани и фондации за прашања кои се од значењеза остварување на надлежностите на Владата и за остварување на правата и интересите на овие правни лица. Владата на седница ги разгледува и предлозите и иницијативите на овие субјекти и донесува заклучоци врз основа на извештаите од работните тела на Владата.
Кога овие субјекти со иницијативи, барања и предлози се обраќаат до Владата, а тие барања, предлози и иницијативи, не се во надлежност на Владата, Генералниот секретар се грижи тие да бидат упатени до надлежните органи, за што ги известува подносителите на соодветните барања.
Во рамките на своите права и должности, Владата соработува со синдикатите за остварување на правата, должностите и одговорностите на вработените во државните органи и за други прашања во рамките на колективното договарање.
Трговски друштва, здруженија на граѓани и други правни лица иницијативи за разгледување на нивните барања од страна на Владата ги поднесуваат до Генералниот секретар. Ако за овие иницијативите не е надлежна Владата, Генералниот секретар за тоа ги информира овластените предлагачи и го препраќа барањето до надлежниот орган или го враќа на подносителот на иницијативата. Во случаите кога Владата е надлежна, Генералниот секретар иницијативата ја праќа на мислење во врска со основаноста и оправданоста на предметот на иницијативата на надлежните министерства. (член 119 од Деловникот за работа на Владата на Република Македонија).
Согласно член 10 од Законот за организација и работа на органите на државната управа, органите на државната управа при подготвувањето на законите и другите прописи од својата надлежност обезбедуваат консултации со граѓаните преку: јавно објавување на видот, содржината и роковите за донесување на зкаоните и другите поприси; организирање јавни трибини и прибавување мислење од заинтерсираните здруженија на граѓани и други правни лица и слично.
Механизми за надзор врз ефективното спроведување на правните акти
Владата врши надзор над работата на министерствата и другите органи на државната управа и управните организации.
Владата, доколку смета дека одреден пропис кој го донел министер, не е во согласност со Уставот, закон или друг пропис, може за тоа да му укаже на министерот.
Владата може да задржи од извршување пропис кој го донел министер, доколку смета дека не е во согласност со Уставот, закон и друг пропис и му предлага на министерот во определен рок да го измени или повлече прописот.
Владата има право и должност да укине или поништи пропис или друг акт на министерствата, органите на државната управа и управните организации кој не е во согласност со Уставот, закон или друг пропис на Собранието, односно пропис на Владата.

Предлог за укинување, односно поништување на пропис што го донесува министер, односно директор кој раководи со самостоен друг орган на државната управа поднесува претседателот на Владата, односно член на Владата, доколку смета дека таквиот пропис не е во согласност со Уставот, односно закон или со пропис на Владата. Ваквиот предлог се доставува на мислење до Секретаријатот за законодавство, кој своето обраложено мислење го доставува до Владата и до министерот, односно директорот кој раководи со друг орган на државната управа кој го донел прописот. Потоа Владата одлучува за укинување, односно поништување на прописот кој не е во согласнсот со Уставот, односно закон или со пропис на Владата.
Министрите се должни да ја известуваат Владата за актите кои ги донесуваат, а кои се однесуваат на начинот на остварувањето на уставните права на граѓаните, насоките на Владата, располагањето со финансиски средства (трошоци) и други значајни прашања од делокругот на министерството.
Министрите кои раководат со министерствата се должни, по своја иницијатива или по барање на Владата да ја известуваат Владата за состојбата во областа за која е основано министерството со кое раководат, за спроведувањето на утврдената политика на извршувањето на законите и другите прописи во таа област, за извршувањето на заклучоците на Владата, како и извршувањето на други задачи што им ги доверила Владата.
Владата има право да укине или поништи пропис или друг акт на советот или на друг орган на единиците на локалната самоуправа и Градот Скопје од доверената надлежност.
Надзорот над работата на органите на државната управа го опфаќа надзорот над законитоста и ефикасноста на нивните работи. Ваков надзор се врши и над јавните претпријатија, јавните служби и установи, како и над физичките и правните лица на кои со закон им е доверено вршење на јавни овластувања.
Во вршењето на надзорот над законитоста и ефикасноста на работењето на органите на државната управа овластениот орган на државната управа е должен да го информира органот во кој е извршен надзорот за констатираните неправилности и недостатоци и да му предложи рок за нивно отстранување. Ако органот во кој е вршен надзорот не ги отстрани констатираните неправилности и недостатоци во утврдениот рок, овластениот орган ќе преземе мерки за нивно отстранување.
Во случај кога констатираните неправилности и недостатоци можат да предизивкаат штетни последици за остварување на правата и интересите на граѓаните или за работата на органот, органот кој го вршел надзорот е должен за тоа веднаш да ја извести Владата. За констатираната состојба органот е должен да предложи мерки до Владата за отстранување на утврдените неправилности и недостатоци во работењето на органот. Надзорот го врши повисокиот орган на државната управа, освен ако со захон поинаку не е утврдено.
Ако надзорот бара вклучување на специјализирана организација или вршење на експертиза, органот на државната управа може да определи надзорот да го изврши специјализирана организација за соодветната област.
Надзорот над работата на министерствата го врши Владата.
Надзорот над работата над органите во состав на министерствата го вршат министерствата, а над другите органи на државната управа министерството што е надлежно за управната област за која е образуван органот на државната управа.
Надзорот над работата на управните организации го врши министерството во чија надлежност е управната област за која е основана управната организација.
Надзор над спроведувањето и примената на законите и другите прописи од страна на државните органи, јавните претприатија, трговските друштва, установите, физичките и правните лица се врши преку инспекцискиот надзор кој го вршат само органите на државната управа во рамките на своите овластувања.
За вршење на инспекцискиот надзор може да се образува инспекторат како орган во состав на министерствата. Работите на инспекцискиот надзор ги вршат инспектори.
Секој има право да даде иницијатива за вршење на инспекциски надзор и за преземање на соодветни мерки од министерствата и органите на државната управа надлежни за инспекциски надзор. Постапката на инспекцискиот надзор инспекторот ја покренува и ја води по службена должност, според правилата на управната постапка.
Инспекторот притоа изготвува записник за извршениот инспекциски надзор во кој ја констатира фактичката состојба. Доколку констатира определени неправилности донесува решение за превземање на управни мерки утврдени во законот за соодветната област. Инспекторот може да поднесе и барање за покренување на прекршочна постапка односно пријава за покренување на постапка за сторено кривично дело ако утврдил со повредата на примената на прописот е сторен прекршок или кривично дело.
Во остварувањето на своите права, должности и одговорности, Владата ја усогласува и ја насочува работата на органите на државната управа и може да утврдува начелни ставови во врска со спроведувањето на утврдената политика и извршувањето на законите и другите прописи и општи акти на Собранието и на Владата, да им наложува на овие органи да донесуваат прописи и да преземаат мерки за кои се овластени да утврдува рокови за извршување на одделни задачи од нивниот делокруг и да бара да ја испитаат состојбвата во обалстите од нивниот делокруг и да и поднесат на Владата извештај со соодветни предлози.
Покрај овие видови на надзор во нашиот правен систем постои и т.н. превентивен надзор кој се остварува најчесто преку давање на согласност на статути. Имено Владата односно општината на јавните претпријатија кои таа ги основала им дава согласност на нивните статути, на статусните промени и организација на јавното претпријатие како друштво, на актот на употребата на средствата остварени со работењето на јавното претпријатие и покривањето на загубите, на актот за задолжување на јавното претпријатие, на атктот со кој се утврдуваат цените на производите и услугите што јавното претпријатие ги продава и врши за корисниците, на годишната сметка и извештајот за работењето на јавното претпријатие и на годишната инвестициона програма усогалсена со вкупниот стопански развој.
На јавните служби и јавните установи, основани од Владата министерствата од соодветната област, дават согласност на нивните статути.
Во одделни закони е утврдено обврска за поднесување на извештаи за работењето на одделни органи до министерствата и Владата (на пр. според член 67 од Законот за здравственото осигурување “Службен весник на Република Македонија”, бр. 25/00, 36/00, 30/01, 48/01, 50/01, 11/02 и 31/03, Фондот за здравственото осигурување е должен најмалку еднаш во годината да доставува извештај за својата работа на Министерството за здравство и на Владата; во член 162 став 3 од Законот за пензиско и инвалидско осигурување „Службен весник на Република Македонија„, бр. 80/93, 3/94, 14/95, 35/95, 40/96, 70/96, 71/96, 24/97, 25/97, 32/97, 24/00, 96/00, 5/01, 58/01, 85/03 и 50/04, управниот одбор на Фондот за пензиското и инвалидско осигурување, најмалку еднаш годишно поднесува извештај за својата работа на Владата на Република Македонија; Во член 54 од Законот за задолжително капитално финансирање на пензиско осигурување „Службен весник на Република Македонија„, бр. 29/02 и 85/03, Агенцијата за супервизија на капитално финансирано пензиско осигурување поднесува извештај за својата работа за претходната година до Владата на Република Македонија, кој се усвојува од Владата).
Во Законот за локалната самоуправа е уредена контролата на законитоста на прописите на општината пред нивното објавување во службеното гласило на општината, како и надзор над законитоста на прописите на општината по нивното објавување. Градоначалникот врши контрола на законитоста на прописите на советот пред нивно објавување. Ако градоначалникот смета дека прописот на советот не е во согласност со Уставот и законите, должен е во рок од седум дена од денот на доставувањето со решение да го запре неговото објавување, со кое ќе се образложат причините за запирањето. Советот е должен во рок од петнаесет дена од денот на објавувањето на решението за запирање за објавување на катот, да го разгледа решението и да одлучи по него. Ако советот го потврди прописот, градоначалнико е должен да го објави и истовремено да поднесе иницијатива за поведување на постапка за оценување на уставноста и зкаонитоста на оспорениот пропис пред Уставниот суд на Република Македонија. За поднесената иницијатива на оценување на устанвноста и зкаонитоста градоначалникот е должен да го информира министерот за локалната смаоуправа.
Надзорот над законитоста на происите на единциите на локалната самоуправа и Градот Скопје го врши министерството за локална самоуправа. Градоначалникот е должен во рок од десет дена од денот на објавување на прописот на општината да го достави прописот до Министерството за локална самоурпава. Доколку Министерството за локална самоуправа смета дека прописот не е во согласност со Уставот и закон, во рок од 45 дена од денот на доставувањето, донесува решение за запирање на примената на прописот, со кое ги образложува и причините за запирањето. Ова решение се објавува во “Службен весник на Република Македонија”. Во рок од 30 дена од денот на објавувањето на решението, Министерството за локална самоуправа до Уставниот суд на Република Македонија, поднесува иницијатива за оценување на уставноста и законитоста на запрениот пропис. Ако во овој рок не биде покрената постапка пред Уставниот суд, престанува важноста на решението за запирање на примената на прописот на општината и запрениот пропис станува извршен.
И на локално ниво имаме претходен надзор, кој опфаќа претходна согласност на прописите на општината. Во случај ако при донесување на прописот на општината се бара претходна согласнсот од друг орган, органот согласноста ја дава 60 дена од денот кога му е врачен предлогот на прописот. Ако претходната согласност во овој рок не биде добиена прописот ќе се смета за прифатен онака како што бил предложен од општината.
12. Какви механизми постојат за да се поврзат стратешкото и буџетското планирање во секое министерство, на владино ниво?
Основни механизми со кои се поврзуваат стратешкото и буџетското планирање во секое министерство, на владино ниво е Одлуката за Методологијата за стратешко планирање и подготвување на Годишната програма за работа на Владата на Република Македонија и Буџетскиот циркулар.
Процесот на стратешкото планирање на Владата и обезбедува механизам за утврдување на оние цели кои ги смета за најважни (дефинирање на приоритетите) поврзано со обезбедувањето на потребните средства за тие приоритети преку буџетскиот процес. Со интегрирањето на процесот за одредување на приоритетите и буџетскиот процес значително се зголемува способноста на Владата за остварување на своите функции.
Во процесот на стратешкото планирање, Владата, пред се , тргнува од фактот дека средствата во Буџетот на Република Македонија се лимитирани, односно дека Владата има ограничена финансиска моќ да го оствари сето она што го планирала.
Затоа, заради взаемната поврзаност на процесот на определување на стратешките приоритети и буџетскиот процес, Генералниот секретаријат на Владата на Републока Македонија - Сектор за стратегија, планирање и следење и Министерството за финансии - Сектор буџети и фондови се одговорни за координирање на активностите за утврдување на стратешките приоритети и буџетскиот процес.
Процесот на стратешкото планирање е сложен и во неговото утврдување се вклучуваат сите министерства. Тој директно влијае врз создавањето на компромиси во однос на политиката во услови на ограничена фискална рамка, во која утврдената политика може да се имплементира. За оваа цел во министерствата се развиваат потребните капацитети ( сектор или одделение ) кои ќе го поддржат стратешкото планирање и процесот на подготовката на буџетот и ќе обезбедат секој буџетски корисник да го подготви својот буџетски поднесок во согласност со претходно изготвениот стратешки план.
1. Дефинирање на стратешките приоритети на Владата

Прв чекор во процесот на стратешкото планирање претставува дефинирањето на стратешките приоритети на Владата. Стратешките приоритети подразбираат крупни промени за одделни прашања и проблеми кои Владата планира да ги остварува ( решава ) во Република Македонија.
Стратешките приоритети се поставуваат на генерално ниво и тие се поопшти во однос на конкретните иницијативи на министерствата.
Во утврдувањето и остварувањето на стратешките приоритети можат да се вклучат повеќе министерства. Стратешките приоритети можат да се одвиваат за период од неколку години за што истите имаат големо влијание врз човечките и финансиските ресурси во буџетот за следната година што го надминува капацитетот на едно министерство.
Изборот на приоритетите се утврдува со одлука која се донесува од Владата. На одлуката и претходи анализа подготвена од Генералниот секретаријат која се заснова врз постојните донесени развојни документи што се однесуваат на политиката и на проценката на актуелните економски и социјални состојби со кои се соочува Владата.Согласно со ова при започнувањето на процесот на утврдување на стратешките приоритети на Владата на Република Македонија за 2004 година Генералниот секретаријат на Владата подготви анализа врз основа на Програмата за работа на Владата презентирана од преседателот при изборот на Владата, постојните развојни документи, Рамковниот договор и др. И во согласност со истата изготви Одлука за утврдување на стратешките приоритети на Владата на Република Македонија за 2004 година која Владата ја донесе на седницата одржана на 9.06.2003 година.
Со оваа одлука, која претставува прв чекор во отпочнувањето на буџетскиот процес, Владата усвои шест стратешки приоритети:
1.Имплементација на Рамковниот договор;
2.Зголемување на вработеноста и намалување на сиромаштијата;
3.Стабилизирање на одбранбено безбедносната состојба во државата
ипроцесот на интегрирање во НАТО;
4.Процесот на интегрирање во Европската унија;
5.Борба против организираниот криминал и корупција и јакнење на
6.правната држава;
7.Оптимализација на јавниот сектор.
8.Со оглед на настанатите политички состојби во земјата, Одлуката за стратешките приоритети на Владата на Република Македонија за 2005 година, Владата ја донесе на
6.09.2004 година.
I.Стратешки приоритети на Владата на Република Македонија во континуитет се интеграцијата во НАТО и Европската унија.
II.За приоритетни цели и иницијативи во остварувањето на стратешките приоритети за 2005 година се утврдуваат:
1.Целосно и доследното спроведување на Уставните измени, законите и други прописи што произлегуваат од Рамковниот договор и исполнување на преостанатите обврски од него;
2.Децентрализација на власта и развој на локалната самоуправа;
3.Реформа на правосудниот систем;
4.Јакнење на борбата против организираниот криминал и корупцијата;
5.Динамизирање на стопанскиот развој и поттикнување на домашните и привлекување на странски инвестиции;
6.Зајакнување на пазарниот модел на стопанисување и намалување на невработеноста и сиромаштијата.
2. Утврдување на средства за стратешките приоритети како дел од Фискалната стратегија
По усвојувањето на Одлуката за стратешките приоритети, Владата го почнува буџетскиот процес со утврдување на фискалните предвидувања за следната година и усвојува фискална стратегија. Во оваа фаза, Владата ја поставува границата на вкупните трошоци врз основа на буџетскиот биланс или планираниот дефицит како и предвидувањата на приходите. Во рамките на вкупното ограничување на трошоците, Владата утврдува “ наменски “ средства за стратешките приоритети.
Утврдувањето на средствата за стратешките приоритети се заснова врз можностите според фискалниот план, имајќи го предвид и реалниот износ за заштеди кои можат да се остварат.
Надлежно министерство за подготвување на Фискалната стратегија е Министерството за финансии кое во консултација со Генералниот секретаријат ги определува и “наменските” средства што ќе се одвојат за поддршка на стратешките приоритети на Владата.
Владата на Република Македонија во Фискалната стратегија за 2004-2006 година предвиде износ од 400.000.000,00 денари наменети за финансирање на конкретните иницијативи и активности на министерствата и другите државни органи во функција на остварување на стратешките приоритети за 2004 година,a со Буџетот за 2004 година за подршка на иницијативите за остварување на стратешките приоритети е утврден износ од 492.706.000,00 денари.
3. Утврдување на одделни приоритетни иницијативи заради остварување на стратешките приоритети на Владата
По утврдувањето на вкупниот износ на “наменските” средства што се одвојуваат за реализација на стратешките приоритети на Владата во Фискалната стратегија, Генералниот секретаријат и Министерството за финансии заеднички и препорачуваат на Владата кои иницијативи, поднесени од надлежните министерства кои се директно одговорни за соодветните области, да ги одобри со оценка до која мерка придонесуваат за остварување на стратешките приоритети и колку тие се остварливи во однос на средствата издвоени во Фискалната стратегија за оваа намена.
По утврдувањето на иницијативите кои ќе се финансираат од Буџетот за наредната година, министерствата истите ги вградуваат во својот стратешки план и буџетските раздели ( пресметки ) на самите министерства. Постапката на утврдување на иницијативите претставува процес на одлучување кој е засебен од редовното поднесување на предлог-буџетските пресметки на министерствата врз основа на буџетскиот циркулар. Иако двете постапки се одвиваат во приближно исто време, одлуките за иницијативите се донесуваат пред финализирањето на предлог-буџетските пресметки на министерствата, за да можат одобрените иницијативи да се вградат во целокупниот Предлог-буџет за наредната година.
4. Утврдување и усвојување на стратешките планови и предлог-буџетските пресметки на министерствата
Поднесувањето на предлог-буџетските пресметки претставува дополнување или придружен документ на стратешкиот план на министерството во кој се презентирани главните цели и приоритети на министерството, се дава опис на секоја од програмите и како тој придонесува кон целите на министерството и ги опишува стратегиите кои министерството може да ги спроведува-сето ова во рамките на буџетските ограничувања. Во оваа насока една од основните квалитативни промени кои се предлагаат во Буџетскиот циркулар за 2005 година е интегрирањето на стратешките планови на буџетските корисници со буџетското планирање. Имено согласно Акциониот план од 2003 година, проведување на препораките од Извештајот за стабилизација и асоцијација на Европската Комисија за Република Македонија како и Акцискиот план за Европско партнерство од 2004 година буџетските корисници имаат обврска да изготват функционална анализа, а во рамки на оваа анализа да изготват посебен документ- Стратешки план. Свои стратешки планови имаат изготвено следниве буџетски корисници Министерството за одбрана, Министерството за финансии, Генералниот секретаријат на Владата на Република Македонија, Државниот завод за ревизија, Дирекцијата за заштита на класифицирани информации, Дирекцијата за заштита и спасување,Бирото за стокови резерви,Управата за цивилна воздушна пловидба,Управата за хидрометеоролошки работи, Царинска управа, Државниот архив и Казнено-поправната установа Струга. Кај другите буџетски корисници изготвувањето на стратешките планови е во тек.
Предлог-буџетската пресметка дава детален опис на начините на кои министерството ги распределува сопствените ресурси на своите програми и стратегии дадени во стратешкиот план.
Роковите за поднесување на предлог-буџетските пресметки и стратешките планови на министерствата се координирани, а за оценката на плановите и предлог-буџетските пресметки на министерствата, особено во смисла на постигнување на владините приоритети се остварува координација меѓу Министерството за финансии и Генералниот секретаријат. Исто така Министерството за финансии врши проверка на точноста и рационалноста на проценетите трошоци, како и на распределбата на средствата, односно дали тие се во согласност со Фискалната стратегија и со буџетскиот циркулар.
5. Утврдување на Годишна програма за работа на Владата
Откако се дефинирани одделните приоритетни иницијативи како дел од буџетскиот процес, се подготвува детална Годишна програма за работа на Владата на Република Македонија, во согласност со Деловникот за работа на Владата.
Годишната програма за работа содржи листа на материјалијалите и предлог-актите кои министерствата ги планираат и ги изнесуваат пред Владата во текот на годината. Покрај иницијативите дефинирани преку буџетскиотн процес, листата содржи и други приоритети поврзани особено со интеграцијата во европската унија и со обврски кои произлегуваат од разни меѓународни договори, како и одделни приоритети на министерствата. Доколку за овие иницијативи се потребни средства истите треба да се координираат преку буџетскиот процес.
За координацијата на подготовката на Годишната програма за работа е одговорен Генералниот секретаријат Владата на Република Македонија.Меѓу активностите што Генералниот секретаријат ги презема при подготовката на Годишната програма е оценката на степенот до кој програмите на министерствата се усогласени со стратешките приоритети на Владата или до кој степен одредени иницијативи не се опфатени, а во координација со Министерството за финансии е обезбедувањето на конзистентност меѓу програмите на министерствата и нивнат покриеност во буџетот.
6. Следење на имплементацијата на стратешките приоритети на Владата и на Годишната програма за работа Имплементацијата на стратешките приоритети на Владата како и на Годишната програма за
работа претставува мошне важна компонента од самиот почеток на фискалната година. Владата задолжително ја следи динамиката со која се одвива имплементацијата на стратешките приоритети и реализацијата на Годишната програма за работа при што на крајот на годината се прави анализа на постигнатите резултати.Генералниот секретаријат ја координира оваа активност.
13. Кои структури постојат за да се обезбеди координација за прашањата од областа на европската интеграција?
Согласно определбата да се интегрира во Европската унија, Република Македонија уште од 1992 година посветува посебно внимание на развојот на структурите надлежни за односите со Европската унија и за координација на прашањата од областа на европската интеграција.

Развојот на структурите за координација на прашањата од областа на европската интеграција беше во континуитет мотивиран од јасно поставената цел на Република Македонија за интеграција во Европската унија, уште од нејзиното осамостојување, и го следеше развојот на евроинтеграцискиот процес во земјата.
Денес овој систем ја има следнава основна структура:
Парламентарно (законодавно) ниво - Собрание на Република Македонија:
−Комисија за европски прашања Владино (извршно) ниво:
−Заменик претседател на Владата на Република Македонија
−Министер за надворешни работи Централно-административно ниво:
−Сектор за европска интеграција
−Министерство за надворешни работи
−Одделенија за европска интеграција во министерствата Меѓуресорска структура:
−Комитет за Евро-атлантски интеграции
−Работен комитет за европска интеграција (во негови рамки се Поткомитетот за приближување на законодавството и Работни групи за усогласување на законодавството со acquis communautaire),
−Комитет на министри за координација на странска помош (во негови рамки Координативно техничка група).
Со Одлука на Владата на Република Македонија (“Службен весник на Република Македонија”, бр. 62/1997 и 12/98) формиран е Комитетот за Евро-атлантски интеграции со кој претседава Претседателот на Владата на Република Македонија. Во Комитетот членуваат: замениците на претседателот на Владата на Република Македонија, министерот за надворешни работи, министерот за финансии, министерот за одбрана, министерот за внатрешни работи, министерот за правда, министерот за економија, министерот за земјоделство, шумарство и водостопанство, министерот за животна средина и просторно планирање, министерот за транспорт и врски. Во Комитетот можат да учествуваат уште три други членови на предлог на претседателот на Владата, како и претседателот на МАНУ и гувернерот на Народната банка на Република Македонија. Ова тело ги разгледува стратешките прашања на процесот на европска интеграција на Република Македонија.
Претседателот на Владата на Република Македонија определува заменик на претседателот на Владата задолжен за европски прашања. Заменикот на претседателот на Владата задолжен за европски прашања, е одговорен за координацијата на сите активности кои се остваруваат во Владата во процесот на европска интеграција на земјата и кои произлегуваат од Спогодбата за стабилизација и асоцијација на Република Македонија со Европската унија. Заменик на претседателот на Владата е истовремено и Национален координатор за странска помош.
Работен комитет за европска интеграција при Владата на Република Македонија, основан со Одлука за формирање на Работен комитет за европска интеграција при Владата на Република Македонија (“Службен весник на Република Македонија”, бр.63/97). Претседател на Работниот комитет е Заменикот на претседателот на Владата надлежен за европска интеграција, а негов заменик е министерот за економија. Секретар на Работниот комитет е раководителот на Секторот за европска интеграција. Во периодот од 1997 до 2003 година, негови членови беа замениците-министри, се до донесување на новата Одлука за формирање на Работен комитет за европска интеграција при Владата на Република Македонија (”Службен весник на Република Mакедонија”, бр.25/03), според која членови на Работниот комитет се државните секретари. Во работата на Работниот комитет учествуваат и Секретаријатот за законодавство, Државниот завод за статистика, Царинската управа, Агенцијата за државни службеници и Народната банка.

Основни задачи на Работниот комитет се:
−координирање и синхронизирање на активностите во процесот за стабилизација и асоцијација на Република Македонија и во процесот на европска интеграција;
−следење на спроведувањето на Спогодбата за стабилизација и асоцијација меѓу Република Македонија и Европската унија и нејзините земји-членки;
−следење на реализацијата на вкупната финансиска соработка на Република Македонија со Европската унија;
−следење на работата на Поткомитетот за приближување на националното законодавство кон законодавството на ЕУ, со неговите работни групи и подгрупи,
−следење и давање насоки на работата на мрежата на одделенија за европска интеграција во министерствата во функција и поддршка на процесот на европска интеграција;
−следење на сите други прашања во врска со процесот на европска интеграција на Република Македонија.
Согласно Деловникот за работа на Работниот комитет за европска интеграција, како негово помошно тело, е основан Поткомитетот на Работниот комитет за европска интеграција за усогласување на законодавството. Основна задача на Поткомитетот е да го иницира изготвувањето на годишната Програма за приближување на националното законодавство кон законодавството на ЕУ, следејќи ги приоритетите од Спогодбата за стабилизација и асоцијација. Истовремено, Поткомитетот ја следи имплементацијата на годишната Програма за приближување на националното законодавство кон законодавството на ЕУ. Поткомитетот за приближување на законодавството го сочинуваат претседател, секретар и членови. Претседател на Поткомитетот е раководителот на Секторот за европска интеграција при Генералниот секретаријат на Владата на Република Македонија. Членови на Поткомитетот се раководни државни службеници во министерствата, Секретаријатот за законодавство и други државни органи и институции.
Во рамките на Поткомитетот за усогласување на законодавството се формирани Работни
групи и подгрупи за усогласување на законодавството на РМ со acquis communautaire.
Формирани се вкупно 29 работни групи, според скрининг структурата. Работните групи и подгрупи го следат процесот на усогласување на националното законодавство, даваат стручни мислења за одредени подрачја за усогласување на законодавството, како и насоки и препораки за имплементација на Програмата за приближување на националното законодавство кон законодавството на Европската унија.
Сектор за европска интеграција при Владата на Република Македонија (СЕИ) е централна административна структура во рамките на Генералниот секретаријат на Владата на Република Македонија, задолжен за координација на евроинтеграцискиот процес.
На постоечката организациона поставеност на Секторот за европска интеграција и претходат неколку фази. Со станувањето на Република Македонија корисник на PHARE програмите, на 1.09.1996 година се формира Одделение за координација на странска помош. Интензивирањето на соработката со ЕУ го интензивира и процесот на институционализирање на европската интеграција, такашто во март 1999 година Одделението за координација на странска помош се трансформира во Одделение за европска интеграција. Согласно Правилникот за систематизација на Генералниот Секретаријат на Владата усвоен на 8 октомври 2001 година Одделението за европска интеграција прерасна во Сектор за европска интеграција.
Во Секторот за европска интеграција моментно во редовен работен однос се 41 лице, 4 лица се ангажирани преку договор за дело, а според Правилникот за измена и дополнување на Правилникот за внатрешна организација на Генералниот секретаријат како стручна служба на Владата на Република Македонија предвидени се вкупно 85 работни места. СЕИ ги зајакнува капацитетите, меѓу другото, со Програмата за обезбедување стипендии за европски после- дипломски студии, преку која досега се стипендирани 20 лица, кои по завршувањето на студиите се ангажираат во СЕИ, односно министерствата.

Главна надлежност на Секторот за европска интеграција е да го координира и насочува процесот на европска интеграција во рамките на органите на државната управа во Република Македонија. Покрај тоа, СЕИ ја остварува административната поддршка на координацијата на странската помош.
Според Правилникот за измена и дополнување на Правилникот за внатрешна организација на Генералниот секретаријат како стручна служба на Владата на Република Македонија, Секторот за европска интеграција ги врши работите што се однесуваат на:
−следењето и проучувањето на политиките и законодавството на Европската унија;
−координацијата и стручната поддршка на процесот на приближување на законодавството на Република Македонија со законодавството на Европската унија,
−следењето и преземањето мерки за имплементацијата на Спогодбата за стабилизација и асоцијација меѓу Република Македонија и Европската унија,
−изградбата и зајакнувањето на институционалната инфраструктура неопходна за интеграција на Република Македонија во Европската унија,
−долгорочно планирање на ресурсите во поддршка на процесот за интеграција во ЕУ,
−поддршка и следење на процесот на оспособување на јавната администрација за интеграција во Европската унија,
−координацијата на мрежата на одделенија за европска интеграција во министерствата и другите органи на државната управа,
−програмирањето и планирањето на приоритетите на Република Македонија за користење на странската помош,
−регулирањето на односите со донаторите и спроведувањето на програмите за странска помош и во областа на координација на странската помош;
−поддршката на телата на Владата, чиј делокруг е во областа на интеграцијата на Република Македонија во Европската унија;
−управување на процесот на преведување на законодавството на Европската унија и на други материјали во врска со процесот на интеграција на Република Македонија во Европската унија,
−спроведување на стратегија за комуникација со јавноста за процесот на интеграција на Република Македонија во Европската унија;
−други работи кои произлегуваат од координацијата, поддршката и насочувањето на процесот на интеграција на Република Македонија во Европската унија.
СЕИ е организиран во 7 одделенија:
−Одделението за интеграција во економско-социјалната област;
−Одделението за интеграција во областа на правдата и внатрешните работи;
−Одделението за институционална надградба;
−Одделението за општи работи и буџет;
−Одделението за координација на странска помош;
−Одделението за преведување на законодавството на ЕУ;
−Одделението за информирање и односи со јавноста.
Одделението за интеграција во економско-социјалната област и Одделението за правда и внатрешни работи ги следат политиките и законодавството на Унијата, хармонизацијата на законодавството на Република Македонија со законодавството на ЕУ, како и за имплементацијата на Спогодбата за стабилизација и асоцијација меѓу РМ и ЕУ во соодветните области
Одделението за институционална надградба е задолжено за зајакнувањето на институционална инфраструктура неопходна за интеграција на Република Македонија во ЕУ. обуката, координацијата на мрежата на одделенија за европска интеграција во министерствата и другите органи на државната управа и ја поттикнува соработката со цивилниот сектор во областа на европската интеграција. Тоа е одговорно и за соработката со земјите од регионот на билатерално ниво преку потпишувањето на Меморандумите за соработка.
Одделението за општи работи и буџет врши работи во врска со стручната и административно- техничка поддршка на Работниот комитет за европска интеграција,, информатичко- технолошката поддршка на процесот на европска интеграција, управувањето со човечките ресурси, планирање и следење на буџетските средства за европска интеграција, документацијата и библиотеката.
Одделението за координација на странска помош врши работи во врска со процесот на програмирање и планирање на приоритетите на Република Македонија за користење на странската помош, координација на активностите на мултилатералните и билатералните донатори, стручно-административната поддршка на Комитетот на министри за координација на странската помош со кој претседава Националниот координатор за странска помош.Во Комитетот членуваат: замениците на претседателот на Владата на Република Македонија, министерот за финансии, министерот за надворешни работи, министерот за економија. Во рамките на Комитетот, функционира Координативната техничка група која на техничко ниво ги усогласува ставовите, ги подготвува одлуките и ја следи реализацијата на донесените заклучоци на Комитетот.
Одделението за преведување на законодавството на ЕУ врши работи кои се однесуваат на процесот на преведување на законодавството на ЕУ , стручна и правна ревизија, лектура на преведените акти и воспоставување терминологија. Од страна на надлежните министерства се формирани технички комитети за превод со цел стручна и правна терминолошка ревизија на преводот, во кои членуваат и надворешни експерти.
Одделението за информирање и односи со јавноста врши работи кои се однесуваат на спроведувањето на Стратегијата за комуникација со јавноста во областа на процесот на европска интеграција, а особено обезбедувањето на редовни и навремени информации за процесот на европска интеграција на Република Македонија, одржување на веб-страната, комуникација со средствата за јавно информирање, следење и анализа на јавното мислење за процесот на европска интеграција, организација на брифингзи и прес-конференции.
Предвидени се промени во статусот на Секторот за европска интеграција во насока на формирање Секретаријат за европски прашања, како посебна служба на Владата, со статус на правно лице, под раководство на заменик на претседателот на Владата. Овие статусни промени ќе овозможат зајакнување на неговата координативна функција и натамошно јакнење на капацитетот.
Министерство за надворешни работи е надлежно за односите на РМ со ЕУ, за политичкиот дијалог, за Заедничката надворешна и безбедносна политика на ЕУ и за Европската безбедносна и одбранбена политика. Во рамките на редовните активности остварува дипломатската комуникација на Република Македонија со институциите на Европската унија, преку Мисијата на Република Македонија во Брисел, како и со земјите членки преку дипломатско-конзуларните претставништва на Република Македонија. МНР обезбедува единствененост на ставовите и позициите на РМ во односите со ЕУ.
Уште во 1992 година беше формирано посебно одделение во рамките на Министерството за надворешни работи, задолжено за прашањата на ЕУ. Во 1994 година беше поставен помошник на министер задолжен за односите со ЕЗ, а по воспоставувањето на дипломатските односи со ЕУ, кон крајот на 1995 година, беше формиран Сектор за Европска унија во рамките на ова Министерство.
Денес Секторот за ЕУ ги има следниве одделенија:
−одделение за договорни односи;
−оддление за процес на интегрирање со Европската унија;
−оддление за европска и регионална соработка.
Одделението за договорни односи го следи остварувањето на договорните односи меѓу РМ и ЕУ и презема активности за продлабочување и унапредување на истите, во сите области, подготовка на состаноците на Советот за стабилизација и асоцијација, политичките дијалози меѓу РМ и ЕУ, како и средбите со институциите на ЕУ.
Одделението за процес на интегрирање со ЕУ ги иницира, координира и следи активностите за остварување на процесот на забрзано приближување на РМ кон ЕУ, ги подготвува состаноците на Комитетот за Евро-атлантски интеграции, учествува во работата на Работниот комитет за европска интеграција и во комисиите и телата на Владата за прашања поврзани со односот РМ-ЕУ, учествува во процесот на изработка на стратегии за пристапување на РМ кон ЕУ.
Одделението за европска и регионална соработка надлежно е за Заедничката надворешна и безбедносна политика (ЗНБП) и за Европската безбедносна и одбранбена политика (ЕБОП), го координира процесот на придружување на Република Македонија кон заедничките декларации, изјави и демарши во рамките на ЗНБП на ЕУ, го следи и анализира процесот на стабилизација и асоцијација на останатите земји, ги координира активностите за имплементација на европската соседска политика, ги координира активностите во рамките на Пактот за стбилност.
Единици за европска интеграција (сектори или одделенија) се основани во сите министерства, освен во Министерството за одбрана. Тие имаат задача аналогна на централниот Сектор за европска интеграција при Владата. Претставуваат клучна алка во системот на координација на работите поврзани со европската интеграција во рамките на министерствата, како и со Секторот за европска интеграција на централно ниво на Владата. Моментно во нив работат 54 лица. Единиците за европска интеграција функционираат и во мрежа на одделенија за европска интеграција, координирани од Секторот за европска интеграција при Генералниот секретаријата на Владата на Република Македонија.
Собранието на Република Македонија како законодавен орган ја остварува својата улога во процесот на усогласување на македонското законодавство со законодавството на ЕУ, улогата на контрола врз извршната власт, како и улогата на подигнувањето на јавната свест за евроинтеграцискиот процес. Владата секои три месеци му поднесува извештаи на Собранието околу напредокот на евроинтеграцискиот процес.
Во рамките на Собранието, основана е посебна Комисија за европска интеграција во Собранието на РМ која се занимава исклучиво со процесот на европска интеграција. Комисијата има претседател, 12 члена и нивни заменици (Види подетално во I_B_2).
Комисијата ги разгледува прашањата што се однесуваат за:
−усогласеноста на предлозите за донесување закони, односно предлозите на закони со законодавството на Европската унија;
−следењето и поттикнувањето на процесот на усогласување на законодавството на Република Македонија со законодавството на Европската унија, предлага мерки за унапредување на постапките за усогласување, дава мислења и предлози за активностите на работните тела на Собранието на овој план;
−исполнувањето на обврските што произлегуваат од спогодбите меѓу Република Македонија и Европската унија;
−следењето на активностите на Владата и органите на државната управа насочени кон стекнување на членство на Република Македонија во Европската унија и во врска со нив дава мислења и препораки;
−остварувањето на програмите и другите акти на институциите на Европската унија во Република Македонија, вклучувајќи ги и програмите за финансиска поддршка;
−редовното информирање на Собранието за сите прашања сврзани со европската интеграција;
−покренувањето и остварувањето на активностите за информирање на јавноста во врска со процесите на европската интеграција;
−соработката со соодветните комисии на другите земји и
−разгледува други прашања во врска со европската интеграција.

Собранието на Република Македонија, со свои 15 членови (и нивни заменици) учествува во работата на Парламентарниот комитет за стабилизација и асоцијација, основан како форум за размена на мислења на членови на Европскиот парламент и Собранието на Република Македонија.
Во законодавниот процес во РМ се востановени процедури за проверка на усогласеноста
на предложените акти со законодавството на ЕУ.
Со Деловникот за изменување и дополнување на Деловникот за работа на Владата на Република Македонија (“Службен весник на Република Македонија”, бр. 47/03), предлагачите на правните прописи кои се предмет на усогласување со acquis communautaire треба да приложат Изјава за усогласеност на правните прописи со acquis communautaire. Во истата се наведуваат податоци за ЕУ правните акти со кои се врши усогласување, степенот на усогласеност, причини за евентуална неусогласеност на правните прописи и рокови за постигнување на целосна усогласеност. Истовремено се наведуваат податоци за усогласеност со ССА.
Во измените и дополнувањата на Законот за Владата на Република Македонија од 2003 година (“Службен весник на Република Македонија”, бр.12/03), Секретаријатот за законодавство добива надлежност да дава оценка на усогласеноста на прописите со законодавството на ЕУ.
Законодавно-правната комисија во Собранието на РМ, согласно Одлуката за измени и дополнувања на Одлуката за основање на работни тела (“Службен весник на Република Македонија”, бр.20/03) ги разгледува предлозите на правните акти и од аспект на нивната усогласеност со ЕУ законодавството. (Види подетално во I_B_2)
14. Ве молиме детално опишете колкав напредок постигнала Република Македонија во спроведувањето на обврските според Рамковниот договор склучен на 13 август 2001 во Охрид? (видете и оддел Ј подолу).
Основната цел на Рамковниот договор е изградба на интегрирано мултиетничко општество кое ќе гарантира мир, стабилност и демократски развој на Република Македонија.
Рамковниот договор ја изрази неповредливоста на суверенитетот, територијалниот интегритет и унитарниот карактер на државата, ја врати стабилноста на целата нејзина територија, развивајќи механизми на натамошно градење доверба.
Рамковниот договор подразбира суштествени измени во уставното уредување и законодавството во насока на значително унапредување на правата на заедниците со што се делегитимизираат мотивите за конфликт во македонското општество по етничка основа. Воедно, принципите на правична застапеност и засилено вклучување во јавниот живот се основа за реинтеграција на македонското општество и појака кохезија во него.
Затоа, Рамковниот договор стана предуслов за економски развој, за инвестиции и отварање нови работни места, како и за интеграција на Република Македонија во ЕУ и НАТО.
Рамковниот договор е потпишан на 13.08.2001 година во Скопје. Потписници беа претседателите на четирите тогаш најзначајни политички партии (СДСМ, ВМРО-ДПМНЕ, ДПА и ПДП). Преговорите за потпишување на овој Договор се водеа под покровителство на претседателот Борис Трајковски, а негови гаранти беа претставниците на меѓународната заедница – специјалните пратеници на САД и на ЕУ.
Рамковниот договор се состои од:
1.Основен текст на Договорот
2.Анекси
Анекс А: Уставни амандмани
Анекс Б: Измени на законодавството
Анекс Ц: Имплементација и мерки за градење доверба
Основниот текст на Договорот ги содржи следните делови:
1.Основни начела
2.Прекин на непријателствата
3.Развој на децентрализираната власт
4.Недискриминација и правична застапеност
5.Посебни собраниски процедури
6.Образование и употреба на јазиците
7.Изразување на идентитетот
8.Имплементација
9.Анекси
10.Преодни и завршни одредби
Имплементацијата на Рамковниот договор е сложен процес, кој ќе се одвива во континуитет. Неговото спроведување не значи само фундаментално воспоставување на стабилноста на државата, туку и изградба на демократска и просперитетна Република Македонија. Спроведувањето на обврските кои произлегуваат од Рамковниот договор во целост и навремено, претставува еден од највисоките стратешки приоритети на Владата.
Воедно, неговата имплементација е континуирано поддржана од меѓународната заедница, како политички така и финансиски, започнувајќи од медијаторството во преговорите за потпишување на Рамковниот договор и Донаторската конференција која, со цел за негова поддршка, беше организирана во март 2002.
Приказот на имплементацијата на Рамковниот договор ја следи структурата на неговиот текст:
1. Основни принципи1
1.1.Целосно и безусловно се отфрла употребата на насилство за остварување политички цели. Само мирни политички решенија можат да ја загарантираат стабилната и демократска иднина на Македонија.
1.2.Суверенитетот и територијалниот интегритет на Македонија, и унитарниот карактер на државата се неповредливи и мора да се сочуваат. Не постојат територијални решенија за етничките прашања.
1.3.Мултиетничкиот карактер на македонското општество мора да се сочува и да најде свој одраз во јавниот живот.
1.4.Една современа демократска држава, во природниот тек на својот развој и созревање, мора постојано да обезбеди нејзиниот Устав целосно да ги исполнува потребите на сите нејзини граѓани во согласност со највисоките меѓународни стандарди, коишто и самите постојано се развиваат.
1.5.Развојот на локалната самоуправа е од суштествено значење за поттикнување на учеството на граѓаните во демократскиот живот, и за унапредување на почитувањето на идентитетот на заедниците.
Основните принципи на Рамковниот договор беа и се поддржани од страна на сите релевантни политички фактори во Република Македонија и се основа на платформата на меѓукоалициската соработка на политичките партии кои ја формираа Владата во ноември 2002 година.
2. Прекин на непријателствата
2.1. Страните го истакнуваат значењето на заложбите од 5 јули 2001 година. Ќе има целосен прекин на непријателствата, целосно доброволно разоружување на етничките
1 Извадоците од Рамковниот договор се прикажани во италик албански вооружени групи, и нивно целосно доброволно распуштање. Тие го прифаќаат фактот дека за донесување Одлука од страна на НАТО да помогне во овој контекст, ќе биде потребно воспоставување општ, безусловен и неограничен прекин на огнот, согласност за политичко решение за проблемите на оваа земја, јасна заложба на вооружените групи доброволно да се разоружаат, и прифаќање од сите договорни страни на условите и ограничувањата во рамките на кои ќе делуваат силите на НАТО.
Со потпишувањето на Рамковниот договор се овозможи прекин на непријателствата и јасно се изрази согласноста на страните за политичко решавање на проблемите на земјата. Започна процес на разоружување на албанските вооружени групи и постепено беа создадени услови за изразување и реализација на политичките барања преку легитимни политички субјекти.
На 15 август 2001 година Владата на Република Македонија даде согласност за распоредување на Наменските силите на НАТО „Суштинска жетва“, кои извршија собирање на доброволно предаденото оружје.
Единиците на АРМ, по одлука на претседателот на Република Македонија од 26.08.2001 за исполнување на условите од АРМ за почеток на операцијата „Суштинска жетва“, извршија реалокација на дел од тенковите и тешкото вооружување.
Наменските сили извршија пасивно собирање на оружјето и го координираа движењето и уништувањето на оружјето и муницијата. Според извештајот на структурите на НАТО во Република Македонија, беа собрани 3.875 парчиња оружје и 397.625 парчиња мини, експлозиви и муниција.
По операцијата на НАТО силите, на припадниците на албанските вооружени групи им беше дадена можност за реинтеграција во општеството со донесувањето на Законот за амнестија (“Службен весник на Република Македонија”, бр. 18/02). Овој Закон е целосно спроведен (Види подетално во I_M_2).
Истовремено, по завршување на операцијата државните безбедносни сили со учество на етнички албански полицајци започнаа со постепено извршување на нормалните мирновременски обврски за спроведување на законот во сите делови на земјата, строго придржувајќи се кон меѓународните стандарди и општите принципи на човековите права и прифаќајќи набљудување од страна на ОБСЕ и ЕУММ.
Но, и по „Наменска жетва“, присуството на голем број инциденти со употреба на оружје во кои имаше и убиени и повредени граѓани, јасно наведуваше на заклучок дека, особено во поранешните кризни региони, сеуште во рацете на граѓаните постои голема количина нелегално оружје.
Затоа, во 2003 година Собранието на Република Македонија го донесе Законот за доброволно предавање и собирање огнено оружје, муниција и експлозивни материи и за легализација на оружјето (“Службен весник на Република Македонија”, бр. 37/03). За спроведување на акцијата за доброволно предавање на оружјето беше формирано посебно Координативно тело, кое ја подготви акцијата, вклучително и медиумската кампања. Акцијата траеше од 01.11.2003 до 15.12.2003 година, на 123 пункта низ целата држава.
Количество предадено оружје, според класификацијата на меѓународните стандарди
(SEESAK):
1.Оружје, вкупно 7.571 парчиња
2.Муниција, вкупно 100.219 парчиња 3.Експлозиви, вкупно 1.257 парчиња и 165,35 кг. експлозив
4.Придружно оружје, вкупно 1.001 парче и 497,65 м. фитил и кабел.
Во поглед на враќањето на полицијата во поранешните кризни региони, постојаното полициско присуство низ целата земја и консолидацијата на владеењето на правото во поранешните кризни региони, види подетално во I_F_2 и I_F_4.
3.Развој на децентрализирана власт
3.1.Ќе биде усвоен ревидиран Закон за локална самоуправа со кој ќе се зајакнат овластувањата на избраните локални претставници, и значително ќе се зголемат нивните надлежности во согласност со Уставот (како што е измените во согласност со Анекс А) и Европската повелба за локална самоуправа, при што ќе се одрази принципот на вертикална организираност кој што во моментов важи во Европската унија. Зголемените надлежности пред се ќе се однесуваат на областите на јавните услуги, урбаното и руралното планирање, заштитата на животната средина, локалниот економски развој, културата, локалните финансии, образованието, социјалната заштита и здравствената заштита. Ќе се усвои Закон за финансирање на локалната самоуправа за да се обезбеди соодветен систем на финансирање, за на локалните власти да им се овозможи да ги исполнуваат сите свои надлежности.
3.2.Во рок од една година по завршувањето на новиот попис, кој под меѓународен надзор ќе биде спроведен до крајот на 2001 година, ќе бидат ревидирани општинските граници. Ревизијата на општинските граници ќе биде спроведена од страна на локалните и
националните власти, со меѓународно учество. 3.3.Со цел да се обезбеди дека полицијата е свесна за и одговора на потребите и интересите на локалното население, локалните началници на полицијата ќе ги избираат советите на општините од листи на кандидати предложени од страна на Министерството за внатрешни работи и истите редовно ќе комуницираат со советите. Министерството за внатрешни работи ќе го задржи овластувањето за разрешување на локалните началници на полицијата во согласност со законот.
Развојот на децентрализирана власт во смисла на оваа точка, повлекуваше измени на Уставот, дефинирани во Анекс А и законската регулатива, согласно Анекс Б на Рамковниот договор.
Во Уставот се вгради Амандманот XVII:
Амандман XVII
1.Во единиците на локалната самоуправа граѓаните непосредно и преку претставници учествуваат во одлучувањето за прашања од локално значење, а особено во областите на јавните служби, урбанизмот и руралното планирање, заштита на околината, локалниот економски развој, локалното финансирање, комуналните дејности, културата, спортот, социјалната и детската заштита, образованието, здравствената заштита и во други области утврдени со закон.
2.Во градот Скопје граѓаните непосредно и преку престваници учествуваат во одлучувањето за прашања од значење за градот Скопје, а особено во областите на јавните служби, урбанизмот и руралното планирање, заштита на околината, локалниот економски развој, локалното финансирање, комуналните дејности, културата, спортот, социјалната и детската заштита, образованието, здравствената заштита и во други области утврдени со закон.
Законската регулатива во оваа област беше променета согласно точките 1, 2, 3 и 4 од Анекс Б:
Страните ќе ги преземат сите неопходни мерки за да го осигураат усвојувањето на тука наведените измени во законодавството, во наведените временски рамки.
Б.1. Закон за локална самоуправа Собранието, во рок од 45 дена од потпишувањето на Рамковниот договор, ќе го усвојат
ревидираниот Закон за локална самоуправа. Овој ревидиран Закон во ниту еден аспект нема да биде понеповолен за единиците на локална самоуправа и нивната автономија, отколку предлог-законот предложен од страна на Владата на Република Македонија во март 2001 година. Законот ќе вклучи надлежности во врска со прашањата наведени во делот 3.1. од Рамковниот договор, како дополнителни самостојни надлежности на единиците на локална самоуправа, и ќе биде во согласност со делот 6.6. од Рамковниот договор. Покрај тоа, Законот ќе предвиди дека кои било државни стандарди или постапки воспоставени со кои било други закони што ги засегат областите во кои општините имаат самостојни надлежности, ќе бидат ограничени на оние кои не ќе можат ефикасно да се воспостават на локално ниво; таквите закони натаму ќе го унапредуваат независното извршување на надлежностите на општините.
Б.2. Закон за локално финансирање Собранието до крајот на мандатот на овој состав на Собранието ќе усвои закон за
финансирање на локалната самоуправа за да се осигура дека единиците на локална самоуправа имаат доволно ресурси да ги извршуваат своите задачи, според ревидираниот Закон за локална самоуправа. Законот особено ќе го предвиди следново:
-ќе им овозможи и ќе ги направи одговорни единиците на локална самоуправа да прибираат значителен износ на приходи од даноци;
-ќе обезбеди трансфер до единиците на локалната самоуправа на дел од централно прибираните даноци кои коренсподираат на функциите на единиците на локална самоуправа имајќи го предвид собирањето на даноци на нивната територија; и
-ќе осигура буџетска автономност и одговорност на единиците на локална самоуправа во областите на нивните надлежности.
Б.3. Закон за општински граници Собранието до крајот на 2002 година ќе усвои ревидиран закон за општински граници,
земајќи ги предвид резултатите од пописот и релевантните упатства дадени во Законот за локална самоуправа.
Б.4. Закони кои се однесуваат на полицијата лоцирана во општините Пред завршувањето на мандатот на сегашното Собрание, Собранието ќе усвои одредби кои обезбедуваат:
-дека секој локален началник на полицијата е избран од страна на советот на засегнатата општина од листа која не содржи помалку од тројца кандидати предложена од страна на Министерството за внатрешни работи, меѓу кои барем еден кандидат припаѓа на заедницата во мнозинство во општината. Во случај советот на општината да не избере ниту еден од предложените кандидати во рок од 15 дена, Министерството за внатрешни работи ќе предложи втора листа која не содржи помалку од тројца нови кандидати, меѓу кои барем еден кандидат припаѓа на заедницата во мнозинство во општината. Доколку советот на општината повторно не избере кој било од предложените кандидати во рок од 15 дена, министерот за внатрешни работи,по консултација со Владата, ќе го избере локалниот началник на полицијата од двете листи на кандидати предложени од страна на Министерството за внатрешни работи, како и
тројца дополнителни кандидати предложени од страна на Советот на општината,
-дека секој локален началник на полицијата го информира редовно и на барање, советот на засегнатата општина.
-дека Советот на општината може да му дава препораки на локалниот началник на полицијата во области кои ја вклучуваат јавната безбедност и безбедноста во сообраќајот; и
-дека Советот на општината може годишно да усвои извештај во врска со јавната безбедност кој ќе биде доставен до министерот за внатрешни работи и Народниот правобранител (омбудсман).
Согласно ова, Собранието на Република Македонија ги донесе сите споменати закони со кои се зајакнаа овластувањата на единиците на локалната самоуправа и се обезбеди нивно соодветно финансирање:
1.Закон за локална самоуправа („Службен весник на Република Македонија„ бр. 5/02)
2.Закон за територијалната организација на локалната самоуправа во Република Македонија (“Службен весник на Република Македонија“, бр. 55/04)
3.Закон за градот Скопје (“Службен весник на Република Македонија“, бр. 55/04)
4.Закон за финансирање на единиците на локалната самоуправа (“Службен весник на Република Македонија“, бр. 61/04 и 96/04)

5.Закон за комуналните такси (“Службен весник на Република Македонија“, бр. 61/04)
6.Закон за изманување и дополнување на Законот за административните такси (“Службен весник на Република Македонија“, бр. 61/04)
7.Закон за даноците на имот (“Службен весник на Република Македонија“, бр. 61/04)
8.Закон за дополнување на Законот за внатрешни работи (“Службен весник на Република Македонија“, бр. 38/02)
Со законите 1-3 се дефинираа зајакнатите надлежности на единиците на локалната самоуправа, во согласност со горе-цитираните одредби на Рамковниот договор, како и новата територијална организација на Република Македонија и соодветното решение за градот Скопје. Законот за територијалната организација на локалната самоуправа на Република Македонија и Законот за градот Скопје беа оспорени со иницијативата за спроведување референдум со кој се бараше враќање на старата територијална организација од 1996 година. На одржаниот референдум на 08.11.2004 година, покренатата иницијатива не ја доби потребната поддршка, со што се овозможи продолжување на процесот на децентрализација согласно Рамковниот договор и усвоената легислатива.
Со новите закони, бројот на општините се намали од 123 на 84 општини, со просечна големина од 25.000 жители, додека досегашното подрачје на Скопје е проширено од 7 на 10 градски општини, при што се допрецизирани односите меѓу градот и општините во негов состав.
Со законите 4-7 се дефинираа приходите на единиците на локалната самоуправа, во согласност со условите од Рамковниот договор т.е. се овозможи локалните власти да имаат доволно ресурси да ги извршуваат своите задачи, согласно новиот Закон за локална самоуправа. Воедно, законите овозможија и соодветна буџетска автономност и одговорност на единиците на локална самоуправа.
Со законот 8 целосно се имплементираше одредбата од Рамковниот договор во поглед на изборот на локален началник на полицијата и обврската тој да комуницира и реферира до Советот на општината, како и можноста Советот да усвои извештај во врска со јавната безбедност, кој ќе биде доставен до министерот за внатрешни работи и Народниот правобранител. Примената на овие одредби ќе започне по локалните избори т.е. изборот на соодветните локални власти, а најдоцна од 01.07.2005 година.
Покрај овие, Собранието усвои и низа на секторски закони кои го дефинираат трансферот на надлежности од централна на локална власт (согласно усвоената Оперативната програма за децентрализација) (Види подетално во I_C_17).
Согласно предходното, одредбите на Рамковниот договор во Делот 3 - Развој на децентрализирана власт, се целосно вградени во македонското законодавство и нивната имплементација во пракса ќе се случи по локалните избори закажани за 13.03.2005.
Воедно, одредбата 3.2 од основниот текст на Рамковниот договор подразбираше и одржување на нов попис на населението. Оваа одредба е елаборирана и во точката 2.1 од Анекс Ц на Рамковниот договор:
Ц. 2.1 Страните го потврдуваат барањето за меѓународно надгледување од страна на Советот на Европа и Европската комисија на пописот кој ќе се спроведе во октомври 2001 година.
Пописот се одржа во ноември 2002 година. Според резултатите од Пописот, етничката структура на населението е следната:

Во 2001 година, Владата на Република Македонија ги покани Европската комисија и Советот на Европа да организираат меѓународен мониторинг на пописот на населението и домовите. Целите на тој мониторинг беа да се обезбеди одвивање на пописот во согласност со меѓународните стандарди, поттикнување на граѓаните да учествуваат во пописот и зголемување на довербата во целата пописна операција.
Завршниот извештај од меѓународниот мониторинг на пописот е објавен во декември 2003 година, во кој се констатира дека пописот на населението и домовите во 2002 година во Македонија е изведен успешно и професионално, во склад со меѓународните пописни стандарди, што значи целосна имплементација на споменатите одредби од Рамковниот договор.
4. Недискриминација и правична застапеност
4.1.Целосно ќе се почитува принципот на недискриминација и рамноправен третман на сите лица пред законот. Овој принцип особено ќе се применува во однос на вработувањата во јавната администрација и јавните претпријатија, како и кај пристапот до јавното финансирање за равојот на деловните активности.
4.2.Во законите со кои се регулираат вработувањата во јавната администрација, ќе бидат содржани мерки со кои ќе се обезбеди правична застапеност на заедниците во сите централни и локални јавни тела и на сите нивоа на вработување во тие тела, истовремено почитувајќи ги правилата за компетентност и интегритет според кој се раководи јавната администрација. Властите ќе преземат активности за да ја корегираат постоечката неврамнотеженост во составот на јавната администрација, особено преку вработување припадници на заедниците со недоволна застапеност. Особено внимание ќе се посвети на тоа да се обезбеди, колку е можно побрзо, полициските служби генерално да го одразат составот и распределбата на населението во Македонија, како што е специфицирано во Анекс Ц.
4.3За Уставниот суд, една третина од судиите ќе се избира од страна на Собранието, со мнозинство од вкупниот број пратеници, која ќе содржи мнозинство од вкупниот број пратеници кои тврдат дека припаѓаат на заедниците кои не се мнозинско население во Македонија. Оваа постапка ќе се применува и при изборот на Народниот правобранител и на тројца членови на Судскиот совет.
Генерално, Рамковниот договор предвидува два вида на меѓусебно поврзани мерки за обезбедување на поголемо учество на немнозинските заедници во сите сфери на јавниот живот: начелото на недискриминација и рамноправен третман, од една (реферираната точка 4.1) и на соодветна и правична застапеност, од друга страна (точка 4.2. и 4.3). Во Република Македонија, и пред Рамковниот договор, начелата на недискриминација и рамноправен третман беа правно регулирани на начин компатибилен со стандардите на ЕУ и на Советотна

Европа. Во однос на вториот вид мерки, и пред Рамквониот договор, во одредени области се практикуваа мерки на де факто (а во образованието и де јуре) позитивна дискриминација.
Новиот квалитет кој го внесува Рамковниот договор се бројни мерки за активна и брза промена на степенот на учеството на немнозинските заедници во многу сфери, пред се преку обезбедување соодветна и правична застапеност и позитивна дискриминација.
Конкретно, одредбите од делот 4 се пресликаа во измени на Уставот, дефинирани во Анекс А и законската регулатива, согласно Анекс Б на Рамковниот договор.
Имено, во Уставот се вградија Амандманите VI, XI, XIII, XIV и XV: Амандман VI
Темелни вредности на уставниот поредок на Република Македонија се:
-основните слободи и права на човекот и граѓанинот признати во меѓународното право и утврдени со Уставот;
-соодветна и правична застапеност на граѓаните кои припаѓаат на сите заедници во органите на државната власт и другите јавни институции на сите нивоа.....
Амандман XI
1.Собранието избира Народен правобранител со мнозинство гласови од вкупниот број пратеници, при што мора да има мнозинство гласови од вкупниот број пратеници кои припаѓаат на заедниците кои не се мнозинство во Република Македонија.
2.Народниот правобранител ги штити уставните и законските права на граѓаните што им се повредени од органите на државната управа и од други органи и организации што имаат јавни овластувања. Народниот правобранител посветува особено внимание за заштита на начелата на недискриминација соодветна и правична застапеност на припадниците на заедниците во органите на државната власт, органите на единиците на локалната самоуправа и во јавните установи и служби.
Амандман XIII
Претседателот на Републиката е претседател на Советот за безбедност на Република Македонија.
Советот за безбедност на Републиката го сочинуваат: претседателот на Републиката, претсдателот на Собранието, претседателот на Владата, министрите кои раководат со органите на државната управа во областите на безбедноста, одбраната и надворешните работи и тројца членови кои ги именува претседателот на Републиката. При именувањето на тројцата членови, претседателот ќе обезбеди составот на Советот, како целина, соодветно да го одразува составот на населението на Република Македонија.
Советот ги разгледува прашањата поврзани со безбедноста и одбраната на Републиката и дава предлози на Собранието и Владата.
Амандман XIV
Републичкиот судски совет го сочинуваат седум членови.
Собранието ги избира членовите на Советот. Тројца од членовите се избираат со мнозинството гласови од вкупниот број пратеници, при што мора да има мнозинство гласови од вкупниот број пратеници кои припаѓаат на заедниците кои не се мнозинство во Република Македонија.
Амандман XV
Уставниот суд го сочинуваат девет судии.
Собранието избира шест судии на Уставниот суд со мнозинство гласови од вкупниот број пратеници. Собранието избира тројца судии со мнозинство гласови од вкупниот број пратеници, при што мора да има мнозинство гласови од вкупниот број пратеници кои припаѓаат на заедниците кои не се мнозинство во Република Македонија..
Законската регулатива во оваа област беше променета согласно точките 5 и 9 од Анекс Б:
Б.5. Закони за државни службеници и јавна администрација
Собранието пред крајот на мандатот на сегашниот состав на Собранието ќе ги усвои измените на законите за државни службеници и јавна администрација за да се осигура правичната застапеност на заедниците во согласност со Дел 4.2. од Рамковниот договор. Б.9. Закон за Народен правобранител Собранието до крајот на 2002 година ќе го измени Законот за Народен правобранител, како и другите релевантни закони за да осигура:
-дека народниот правобранител ќе презема дејствија за одбрана на начелата на недискриминација и правична застапеност на заедниците во јавните тела на сите нивоа и во другите области на јавниот живот, и дека има соодветни ресурси и персонал во неговата служба кои ќе му овозможат извршување на неговата функција;
-дека народниот правобранител ќе формира децентрализирани канцеларии;
-дека Собранието посебно ќе го гласа буџетот на народниот правобранител;
-дека народниот правобранител ќе поднесува годишен извештај до Собранието и онаму каде што е тоа соодветно, по барање може да поднесува извештаи до советите на општините во кои се формирани децентрализираните канцеларии; и
-дека овластувањата на народниот правобранител се зголемуваат за да:
-му се овозможи пристап и можност да ги прегледа сите службени документи, а при тоа се подразбира дека народниот правобранител и неговиот персонал нема да откриваат доверливи информации;
-му се овозможи на народниот правобранител, до донесувањето на одлуката од страна на надлежниот суд, да го суспендира извршувањето на упрвениот акт, доколку тој определи дека актот може да произведе непоправлива штета за правата на заинтересираното лице: и -му се даде на народниот правобранител право пред Уставниот суд да ја оспори
согласноста на законите со Уставот.
Во насока на имплементација на Амандманот XI и точка 9 од Анекс Б, донесен е нов Закон за народниот правобранител (“Службен весник на Република Македонија”, бр. 60/03), со кој се утврди начинот на избор и разрешување, надлежноста и начинот на работа на оваа институција. Во овој закон се применети начелата од неколку уставни амандмани:
−согласно Амандман XI, Собранието го избира Народниот правобранител со мнозинство гласови од вкупниот број пратеници, при што мора да има мнозинство гласови од вкупниот број пратеници кои припаѓаат на заедниците кои не се мнозинство во Република Македонија;
−согласно Амандман XI, утврдено е дека Народниот правобранител во вршењето на работите од својата надлежност презема дејствија и мерки за кои е овластен со овој закон заради заштита на уставните и законските права на граѓаните и заштита на начелата на недискриминација и соодветна и правична застапеност на граѓаните кои припаѓаат на сите заедници кога се повредени од органите на државната власт, органите на единиците на локалната самоуправа и јавните установи и служби;
−согласно Амандман VI, законот пропишува дека при изборот на заменици на народниот правобранител, без да се нарушат условите пропишани со закон, се обезбедува соодветна и правична застапеност на граѓаните на сите заедници.
−согласно Амандманот V за употребата на јазиците, законот пропишува дека во постапката што се води пред Народниот правобранител покрај македонскиот јазик и кирилското писмо, службен јазик е и јазикот што го зборуваат најмалку 20% од граѓаните и неговото писмо. Во комуникацијата на граѓаните со Народниот правобранител соодветно се применуваат одредбите од Законот за општата управна постапка, односно може да се употреби еден од службените јазици и неговото писмо, а Народниот правобранител одговара на македонски јазик и кирилското писмо и на јазикот и писмото што го употребил подносителот на претставката.
Воедно, Законот целосно ги имплементира обврските од точка 9 од Анекс Б т.е предвидува формирање децентрализирани канцеларии на народниот правобранител; соодветни ресурси и персонал во неговата служба кои ќе му овозможат извршување на неговата функција; посебно гласање на буџетот на Омбудсманот од страна на Собранието; поднесување на годишен извештај до Собранието и, по барање, до Советите на општините, како и соодветно зголемување на овластувањата на народниот правобранител. Овие одредби од Законот се
имплементирани (Види подетално во I_G_6, I_G_7, I_G_8, I_G_9 и I_J_18).
Уставниот Амандман XIII е целосно имплементиран при изборот на составот на Советот на безбедност на Република Македонија.
Уставниот Амандман XIV е преточен во Закон за Републички судски совет (“Службен весник на Република Македонија”, бр.43/03), кој е целосно имплементиран при изборот на составот на Републичкиот судски совет во 2003 година.
Уставниот Амандман XV е целосно имплементиран при изборот на составот на Уставниот суд на Република Македонија.
Согласно, пак, Амандманот VI на Уставот и точка 5 од Анекс Б донесени се:
1.Законот за изменување и дополнување на Законот за државните службеници (“Службен весник на Република Македонија”, бр. 43/02)
2.Законот за изменување и дополнување на Законот за работните односи (“Службен весник на Република Македонија”, бр. 40/03)
3.Законот за дополнување на Законот за јавните претпријатија (“Службен весник на Република Македонија”, бр. 40/03).
4.Законот за Јавното обвинителство (“Службен весник на Република Македонија”, бр. 38/04)
5.Законот за изменување и дополнување на Законот за судовите (“Службен весник на Република Македонија”, бр. 64/03).
Со законите 1 - 3 утврдено е дека при вработување во државен орган и орган на општината, односно градот Скопје, јавна установа, јавно претпријатие и друго правно лице што врши дејност на јавна служба, соодветно, ќе се применува начелото на соодветна и правична застапеност на граѓаните кои припаѓаат на сите заедници без да се нарушат критериумите на стручност и компетентност.
Со законите 4 и 5, пак, утврдено е дека при изборот на јавните обвинители и замениците јавни обвинители, односно судиите и судиите поротници, соодветно, без да се нарушат критериумите пропишани со закон, ќе се обезбеди соодветна и правична застапеност на граѓаните кои припаѓаат на сите заедници во Република Македонија. Воедно, сите овие закони обврзуваат на објавување на сите неопходни конкурси за вработување односно именување во најмалку два дневни весника од кој еден е на јазикот на заедниците кои не се во мнозинство.
Во периодот по потпишување на Рамковниот договор, Владите на Рапублика Македонија воведоа специјални политики чија цел беше практично подобрување на правичната застапеност на немнозинските заедници во јавната администрација, со посебен акцент на полициските и армиските структури. Во овој дел, целта беше целосно да се имплементираат обврските од Анексот Ц – Имплементација и мерки за градење доверба, на Рамковниот договор:
Ц.5. Недискриминација и правична застапеност
5.1.Земајќи ги меѓу другото предвид препораките на веќе формираната владина комисија, страните ќе преземат конкретни активности за зголемување на застапеноста на припадниците на заедниците кои не претставуваат мнозинство во Македонија, во државната администрација, војската и јавните претпријатија, како и за подобрување на нивниот пристап кон јавното финансирање за развој на деловните активности.
5.2.Страните се обврзуваат да обезбедат дека до 2004 година, полициските служби генерално ќе го одразат составот и распределбата на населението во Македонија. Како

почетен чекор за постигнување на ова, страните се обврзуваат да осигураат дека 500 нови полицајци од заедниците кои не се мнозинско население во Македонија ќе се ангажираат и обучат до јули 2002 година, дека тие полицајци ќе се распоредат во областите каде живеат такви заедници. Страните, исто така, се обврзуваат дека други 500 такви полицајци ќе се ангажираат и обучат до јули 2003 година и дека тие полицајци ќе се распоредат, на приоритетна основа, во областите низ цела Македонија каде живеат такви заедници. Страните ја покануваат меѓународната заедница да даде поддршка и помош во имплементирањето на овие обврски, особено преку проверка и селекција на кандидати и нивна обука. Страните ги покануваат ОБСЕ, Европската унија и САД да испратат експертски тим што е можно побрзо со цел да се оцени како најдобро да се постигнат овие цели.
5.3.Страните исто така ги покануваат ОБСЕ, Европската унија и САД да ја зголемат обуката и програмите за помош на полицијата, вклучувајќи:
−професионална обука, обука за човекови права и друга обука;
−техничка помош за реформа во полицијата, вклучувајќи помош во проверката, селекцијата и унапредувањето на процесите;
−развивање кодекс за однесување на полицијата
−соработка во поглед на планирање на транзицијата за ангажирање и распоредување полицајци од заедници кои не се во мнозинство во Македонија; и
−распоредување, колку што е можно побрзо, меѓународни набљудувачи и полициски советници во чувствителните области, преку соодветни аранжмани со релевантните власти.
5.4.Страните ја покануваат меѓународната заедница да помогне во обуката на адвокати, судии и обвинители од припадници на заедниците кои не претставуваат мнозинско население на Македонија со цел да се зголеми нивната застапеност во судскиот систем .
Бидејќи приоритет беше ставен на подобрувањето на етничката структура на полицијата и АРМ, овие одредби (за полицијата, дефинирани во точка 5.2 од Анекс Ц) се веќе целосно имплементирани. Тоа го олесни формирањето на мешовитите полициски патроли кои со успех се вратија во поранешните кризни региони и беа прифатени и поддржани од локалното население. Обуките, дефинирани во точка 5.3 од Анекс Ц, се реализирани и во тек.
(Види подетално во I_F_3, I_F_8, I_F_10, I_Ј_7).
Со подобрувањето на состојбите кај безбедносните сили, акцентот беше ставен и на правична и соодветна застапеност во администрацијата и јавните претпријатија. За таа цел, Владата на Република Македонија, во февруари 2003 година, ги усвои Основите за подготовка на Програмата за подобрување на соодветна и правична застапеност на заедниците во јавната администрација и јавните претпријатија.
Во април 2003 година беа усвоени дополнителни мерки за подобрување на соодветната и правична застапеност на заедниците во јавната администрација и јавните претпријатија кои се однесуваат на: зајакнување на капацитетите на превод, отварање двојазични работни места, анализа на слободни работни места во администрацијата и програма за едукација заради влез во јавната администрација, како и за делот за комуникација со јавноста. Во рамки на дополнителните мерки, со поддршка на средствата од КАРДС 2002, подготвена е и спроведена обука на 600 кандидати за стручно-административни државни службеници припадници на заедниците за работа во органите на државната администрација. Вработувањето на првата група на овие кандидати беше реализирано во декември 2004 година - јануари 2005 година, а втората група ќе биде целосно вработена во администрацијата во текот на февруари 2005 година.
На 01.03.2005 година започнува обуката на 100 преведувачи/толкувачи од припадниците на зедниците кои не се во мнозинство во Република Македонија за работа во органите на државната управа и судовите. По обуката, која се спроведува во рамките на проект од КАРДС 2004 година, избраните кандидати ќе се вработат во органите на државната управа и судовите, со обврска да останат во работен однос во тие органи најмалку две години по завршувањето на обуката.
Генерален заклучок е дека во последните две години е видливо зголемување на застапеноста на сите заедници во администрацијата, што повлекуваше и повлекува значителни буџетски средства. Вкупното учество на припадниците на не-мнозинските етнички заедници се зголеми на 19,69, додека учеството на Албанците се зголеми на 14,54% (Види подетално во I_J_4, I_J_5 и I_J_7).
Треба да се има во предвид дека целиот процес се водеше во услови на засилено буџетско штедење и општо намалување на бројот на вработени во администрацијата, што процесот го правеше дополнително болен и сложен.
Според тоа, одредбите во делот 4 од Рамковниот договор се целосно имплементирани во законите и праксата, при што генералната политика на правична и соодветна застапеност бара континуитет и постојана политичка и финансиска посветеност.
5.Посебни собраниски процедури
5.1.На централно ниво, уставните амандмани и Законот за локална самоуправа, нема да можат да се усвојат без квалификувано мнозинство на две третини од гласовите, во рамките на што ќе мора да има мнозинство од гласовите на пратениците кои тврдат дека припаѓаат на заедниците кои не се мнозинско население во Македонија.
5.2.За донесување на законите кои директно ги засегаат културата, употребата на јазикот, образованието, личните документи и употребата на симболи, како и на законите за локално финансирање, локални избори, градот Скопје и за општинските граници, ќе мора да постои мнозинство од гласови, во рамките на што ќе мора да има мнозинство од гласови на пратениците кои тврдат дека припаѓаат на заедниците кои не се мнозинско население во Македонија.
Одредбите од делот 5 се пресликаа во измени на Уставот, дефинирани во Анекс А и законската регулатива, согласно Анекс Б на Рамковниот договор.
Имено, во Уставот се вградија Амандманите X, XII, XVI и XVIII:
Амандман X
За закони кои директно ги засегаат културата, употребата на јазиците, образованието, личните документи и употребата на симболите, Собранието одлучува со мнозинство гласови од присутните пратеници, при што мора да има мнозинство гласови од присутните пратеници кои припаѓаат на заедниците кои не се мнозинство во Република Македонија. Спорот во врска со примената на оваа одредба го решава Комитетот за односи меѓу заедниците.
Амандман XII
Собранието основа Комитет за односи меѓу заедниците.
Комиетот е составен од по седум члена од редот на пратениците во Собранието Македонци и Албанци и по еден член од редот на пратениците Турци, Власи, Роми, Срби и Бошњаци. Доколку некоја од заедниците нема пратеници, народниот правобранител, по консултации со релевантните претставници на тие заедници, ќе ги предложи другите членови на Комитетот.
Собранието ги избира членовите на Комитетот.
Комитетот разгледува прашања од односите меѓу заедниците во Републиката и дава мислења и предлози за нивно решавање.
Собранието е должно да ги разгледува мислењата и предлозите на Комитетот и да донесе одлука во врска со нив.
Во случај на спор во врска со спроведувањето на постапката за гласање во Собранието, утврдена во членот 69 став 2 Комитетот одлучува, со мнозинство гласови од членовите, за тоа дали ќе се спроведе постапката.
Амандман XVI
Локалната самоуправа се уредува со закон кој се донесува со двотретинско мнозинство гласови од вкупниот број пратеници, при што мора да има мнозинство гласови од вкупниот број пратеници кои припаѓаат на заедниците кои не се мнозинство во Република Македонија.
Законите за локално финансирање, локални избори, општинските граници и за градот Скопје, се донесуваат со мнозинство гласови од присутните пратеници, при што мора да има мнозинство гласови од присутните пратеници кои припаѓаат на заедниците кои не се мнозинство во Република Македонија.
Амандман XVIII
Одлука за пристапување кон измена на Уставот донесува Собранието со двотретинско мнозинство гласови од вкупниот број пратеници.
Нацртот за измената на Уставот го утврдува Собранието со мнозинство гласови од вкупниот број пратеници и го става на јавна дискусија.
Одлука за измена на Уставот донесува Собранието со двотретинско мнозинство гласови од вкупниот број пратеници.
Одлука за измена на Преамбулата, членовите за локална самоуправа, членот 131, која било одредба што се однесува на правата на припадниците на заедниците, вклучувајќи ги особено членовите 7, 8, 9, 19, 48,56, 69, 77, 78, 86,104 и 109, како и одлука за додавање која било нова одредба која се однесува на предметот на тие одредби и тие членови, ќе биде потребно двотретинско мнозинство гласови од вкупниот број пратеници во кое мора да има мнозинство гласови од вкупниот број пратеници кои припаѓаат на заедниците што не се мнозинство во Република Македонија.
Измената на Уставот ја прогласува Собранието
Овие Уставни одредби целосно се имплементираат т.е. сите споменати закони се усвојуваат или менуваат согласно опишаната процедура.
6.Образование и употреба на јазиците
6.1.Во однос на основното и средното образование, наставата ќе се изведува на мајчините јазици на учениците, а истовремено во цела Македонија ќе се применуваат унифицирани стандарди за академските програми.
6.2.Финансирање од страна на државата ќе се обезбеди за високо образование на јазиците на кои што зборуваат најмалку 20 проценти од населението во Македонија, а врз основа на посебни спогодби.
6.3.При уписот на државните универзитети на нови студенти, кои припаѓаат на заедници кои не се мнозинско население во Македонија, ќе се применува принципот на позитивна дискриминација се додека уписот правично не го одрази составот на населението во
Македонија.
Правото на основно и средно образование на мајчин јазик за националностите (“не-мнозински етнички заедници”) е утврдено со Уставот од 1991 година (член 48), како и со позитивните прописи на СРМ во рамките на поранешна СФРЈ. Ова право веќе беше реализирано во практиката, така што во овој аспект Рамковниот договор само ја повторува и потенцира веќе постоечката нормативна и фактичка состојба. Во Република Македонија, наставата во основно и средно образование се изведува на македонски, албански, турски и српски јазик, како и факултативна настава на влашки и ромски јазик.
Од вкупно 344 основни училишта, во учебната 2002/03 година, во 134 наставата се изведува исклучиво на албански или и на албански јазик. Од вкупно 90 средни училишта во Република Македонија, во 26 се изведува настава на албански јазик.
Истата година, процентот на албанската популација во вкупната бројка на ученици опфатени со средно образование изнесувала 18,57%, а во оваа учебна година (2004/05) тој изнесува
22,52%.
Во овој контекст, Собранието ги донесе следните закони:

Законот за изменување и дополнување на Законот за основно образование (“Службен весник на Република Македонија“, бр. 63/04) и
−Законот за изменување и дополнување на Законот за средно образование (“Службен весник на Република Македонија“, бр. 67/04)
со кои дополнително се овозможи и водење на предагошката документација, покрај на македонски јазик и кирилско писмо, и на јазикот и писмото на припадниците на заедниците.
Согласно точка 6.2, донесен е Закон за основање на Државен универзитет во Тетово (“Службен весник на Република Македонија“, бр. 8/04), со што целосно се имплементираше обврската за државно финансирање на високото образование на јазик што го зборуваат најмалку 20% од населението во РМ. Наставата на Универзитетот во Тетово започна со учебната 2004/05, по завршената акредитација на оваа високообразовна институција.
Согласно точка 6.3, беше донесен Закон за изменување и дополнувања на Законот за високото образование (“Службен весник на Република Македонија“, бр. 49/03) со кој позитивната дискриминација стана законска обврска при упис на државните универзитети. Меѓутоа, мора да се спомене дека оваа мерка беше практика при упис на државните универзитети уште од 1994 година. Имено, од тогаш, Владата на Република Македонија одредува посебна квота за бесплатно студирање за припадници на сите малцинства, во зависност од нивната пропорционална застапеност во вкупното население (на пр. ако се примаат 1.000 студенти кои ги финансира државата, надвор од таа квота се примаат дополнителни 230 Албанци, бидејќи во тоа време процентот на албанското население беше 22,6%). До 2003 година, таквата практика се спроведуваше, со одлуки на Владата, во конкурсите за запишување на студенти на двата тогаш постоечки државни универзитети (Скопје и Битола). Со таквата политика на евидентна позитивна дискриминација во високото образование, вкупниот број на запишани студенти Албанци рапидно се зголеми од 2,23% во 1992 на 5,7% од вкупно запишаните студенти во 2000 година.
Со формирањето на Инивезритетот на ЈИЕ (приватно финансиран, поддржан од меѓународната заедница, кој нуди образование на албански, македонски и англиски јазик) и стартот на Универзитетот во Тетово, процентот на студентите Албанци за учебната 2004/2005 година се покаѓи на 15,5% од вкупниот број на запишани студенти (Види подетално во I_J_16).
6.4.Низ цела Република Македонија и во нејзините меѓународни односи службен јазик е македонскиот јазик.
6.5.Кој било друг јазик што го зборуваат најмалку 20% од населението, исто така, е службен јазик, , како што е овде образложено. Во органите на Република Македонија, кој било службен јазик различен од македонскиот може да се употребува во согласност со законот, како што понатаму е елаборирано во Анекс Б. Кое било лице што живее во единица на локална самоуправа во која најмалку 20% од населението зборуваат службен јазик различен од македонскиот, може да употребува кој било службен јазик за да комуницира со регионалната канцеларија на централната влада, надлежна за таа општина; таквата канцеларија, ќе одговори на тој јазик, дополнително на македонскиот. Кое било лице може да употребува кој било службен јазик за да комуницира со главна кацеларија на централната влада, кој ќе му одговори на тој јазик, дополнително на македонскиот.
6.6.Во однос на локалната самоуправа, во општините каде одредена заедница сочинува најмалку 20% од населението на општината, јазикот на таа заедница ќе се употребува како службен јазик, дополнително на македонскиот. Во однос на јазиците на кои зборуваат помалку од 20% од населението во општината, локалните власти демократски ќе одлучат за нивна употреба во јавните тела.
6.7.Во кривични и граѓански судски постапки на кое било ниво, обвинетото лице или која било страна ќе има право на превод на државен трошок на сите постапки, како и на документи во согласност со соодветни документи на Советот на Европа.

6.8. Кои било лични документи на граѓаните кои зборуваат службен јазик различен од македонскиот, исто така, ќе бидат издадени на тој јазик, дополнително на македонскиот јазик, во согласност со законот.
Одредбите од делот 6.4 - 6.8 се пресликаа во измени на Уставот, дефинирани во Анекс А и законската регулатива, согласно Анекс Б на Рамковниот договор.
Имено, во Уставот се вгради Амандманот V:
Амандман V
На целата територија во Република Македонија и во нејзините меѓународни односи службен јазик е македонскиот јазик и неговото кирилско писмо.
Друг јазик што го зборуваат најмалку 20% од граѓаните, исто така, е службен јазик и неговото писмо, како што е определено со овој член.
Личните документи на граѓаните кои зборуваат службен јазик различен од македонскиот јазик, се издаваат на македонски јазик и неговото писмо, како и на тој јазик и неговото писмо во согласност со закон.
Кој било граѓанин кој живее во единиците на локалната самоуправа во која најмалку 20% од граѓаните зборуваат службен јазик различен од македонскиот јазик, во комуникацијата со подрачните единици на министерствата, може да употреби кој било од службените јазици и неговото писмо. Подрачните единици надлежни за тие единици на локална самоуправа одговараат на македонски јазик и неговото кирилско писмо, како и на службениот јазик и писмо што го употребува граѓанинот. Секој граѓанин во комуникација со министерствата може да употребува еден од службените јазици и неговото писмо, а министерствата одговараат на македонски јазик и неговото кирилско писмо, како и на службениот јазик и писмото што го употребува граѓанинот.
Во органите на државната власт во Република Македонија службен јазик различен од македонскиот јазик, може да се користи во согласност со закон.
Во единиците на локалната самоуправа јазикот и писмото што го користат најмалку 20% од граѓаните е службен јазик, покрај македонскиот јазик и неговото кирилско писмо. За употребата на јазиците и писмата на кои зборуваат помалку од 20% од граѓаните во единиците на локалната самоуправа, одлучуваат органите на единиците на локалната самоуправа.
Во Анексот Б беа прецизирани соодветните законски измени:
B.7. Правила за Собранието
Собранието пред крајот на мандатот на овој состав на Собранието ќе го измени Деловникот за да овозможи употреба на албанскиот јазик во согласност со Делот 6.5. од Рамковниот договор, параграфот 8 подолу, и релевантните амандмани на Уставот предвидени во Анекс А.
B.8. Закони што се однесуваат на употребата на јазиците
Собранието до крајот на мандатот на сегашното Собрание ќе усвои нова легислатива која ја регулира употребата на јазиците во органите на Република Македонија. Оваа легислатива треба да обезбеди дека:
−На пленарни седници и во работните тела на Собранието, пратениците може да се обраќаат на јазиците споменати во Член 7, ставови 1 и 2 од Уставот (како што е изменето во согласност со Анекс А);
−Законите ќе се објавуваат на јазиците споменати во Член 7, ставови 1 и 2 од Уставот (како што е изменето во согласност со Анекс А); и
−Сите јавни службеници може да го пишуваат своето име со писмото на кој било од јазиците споменати во Член 7, ставови 1 и 2 од Уставот (како што е изменето во согласност со Анекс А) во кои било службени документи.
Собранието, до крајот на мандатот на сегашното Собрание, исто така, ќе усвои нова легослатива за издавање лични документи.

До крајот на мандатот на сегашното Собрание, Собранието треба да ги измени сите релевантни закони со цел одредбите за употребата на јазиците да бидат во целосна согласност со оддел 6 од Рамковниот договор.
Оттаму, согласно Амандманот V на Уставот и точките 7 и 8 од Анекс Б донесени се:
А. Во поглед на собраниските правила и објавувањето на законите (точки 7 и 8):
−Деловник на Собранието на Република Македонија (“Службен весник на Република Македонија”, бр. 60/ 02)
−Закон за дополнување на Законот за објавување на законите и другите прописи и акти во “Службен весник на Република Македонија” (“Службен весник на Република Македонија”, бр.43/02)
Со ова се овозможи на пленарните седници и во работните тела на Собранието, пратениците да можат да се обраќаат и на јазикот што го зборуваат најмалку 20% од граѓаните; додека, законите кои се објавуваат во Службен весник на РМ да се објавуваат и на јазикот и писмото што го зборуваат најмалку 20% од граѓаните кои припаѓаат на заедниците во Република Македонија.
Обата прописа целосно и континуирано се спроведуваат.
Б. Во поглед на судски процедури (точка 6.7) и комуникација со подрачни единици (став 4 од Амандман V)
−Законот за изменување и дополнување на Законот за кривичната постапка (“Службен весник на Република Македонија”, бр. 44/02);
−Законот за изменување и дополнување на Законот за парничната постапка (“Службен весник на Република Македонија”, бр. 44/02);
−Законот за дополнување на Законот за извршната постапка (“Службен весник на Република Македонија”, бр. 64/03);
−Законот за дополнување на Законот за управните спорови (“Службен весник на Република Македонија”, бр. 44/02);
−Законот за изменување и дополнување на Законот за општата управна постапка (“Службен весник на Република Македонија”, бр. 44/02);
Со овие законски измени, во постапките пред судовите и органите на државната управа и другите државни органи. покрај македонскиот јазик и кирилското писмо, друг службен јазик е и јазикот што го зборуваат најмалку 20% од граѓаните и неговото писмо.
Исто така, во април 2004 година, донесен е Деловник за дополнување на Судскиот Деловник (“Службен весник на Република Македонија”, бр. 27/04), со кој, заради примена на Амандманот V и наведените законски измени во судските постапки, утврдени се обрасци за коресподенција со странките во судските постапки и извршен е превод и дистрибуција истите до сите судски органи во Република Македонија, согласно измените во процесните закони и Деловникот за дополнување на Судскиот Деловник. Во функција на потранспарентно работење и запознавање на граѓаните со процесот на имплементација на Рамковниот договор и Амандманот V на Уставот на Република Македонија, обрасците за коресподенција со странките во судските постапки беа објавени во дневниот весник на албански јазик “Флака” и во дневниот весник на македонски јазик “Утрински весник” (Види подетално во I_J_14).
По извршените измени на процесните закони, во кои беше регулирано правото за употреба на јазиците на заедниците во судските и управната постапка, во тек е селекција и обука на преведувачи на немнозинските заедници за органите на државната управа и судовите, како што е објаснето во делот 4 - Недискриминација и правична застапеност.
Во делот на комуникација со подрачните единици на државната управа, практичната имплементација е во тек, при што се распишани тендери за печатење двојазични образци (Види подетално во I_J_13).
В. Во поглед на лични документи (точка 8), донесени се следните закони:
−Закон за изменување и дополнување на Законот за лична карта (“Службен весник на Република Македонија”, бр. 38/02 и 16/04);
−Закон за изменување и дополнување на Законот за матичната евиденција (“Службен весник на Република Македонија”, бр. 38/02);
−Закон за изменување и дополнување на Законот за патните исправи на државјаните на Република Македонија (“Службен весник на Република Македонија”, бр. 20/03 и 46/04);
−Закон за дополнување на Законот за безбедност на сообраќајот на патиштата (“Службен весник на Република Македонија”, бр. 38/02 и 38/04);
Со ова се овозможи сите лични документи на граѓаните (лични карти, пасоши, изводи од матичната евиденција, сообраќајни дозволи, потврди за регистрација) и нивните обрасци да се издаваат согласно точка 6.8 т.е. Амандманот V на Уставот на Република Македонија.
Во практиката започнато е издавањето на овие документи и на јазиците на заедниците, согласно измените во законодавството.
Г. Во поглед на лични имиња (точка 8):
Оваа одредба, која предвидува можност за сите јавни службеници да го пишуваат своето име со писмото на јазикот на кој зборуваат најмалку 20% од граѓаните, се применува во пракса иако сеуште не е регулирана со посебен закон.
Д. Во поглед на локална самоуправа
Одредбите кои се однесуваат на прашањето на службените јазици на ниво на единиците на локална самоуправа беа веќе вградени во законите кои ја регулираа оваа област и согласно нив, во сите општини во кои најмалку 20% од населението зборува одреден јазик, покрај македонскиот јазик и неговото кирилско писмо, и тој јазик и неговото писмо ќе се употребува како службен јазик, што значи дека оваа одредба целосно се имплементира.
Исто така, со Законот за дополнување на Законот за безбедност на сообраќајот на патиштата (“Службен весник на Република Македонија”, бр. 38/02), се утврди дека сообраќајните знаци, во единиците на локална самоуправа во кои најмалку 20% од граѓаните зборуваат службен јазик различен од македонскиот, се пишуваат и на тој јазик и неговото писмо.
Дополнително, во доменот на употреба на јазиците, треба да се спомене дека се донесени и:
−Законот за избор на пратеници во Собранието на Република Македонија (“Службен весник на Република Македонија”, бр. 42/02);
−Законот за изменување и дополнување на Законот за избор на Претседател на Република Македонија (“Службен весник на Република Македонија”, бр. 11/04);
−Законот за изменување и дополнување на Законот за локални избори (“Службен весник на Република Македонија”, бр. 35/04);
−Закон за изменување и дополнување на Законот за попис на населението, домаќинставата и становите во Република Македонија, 2002 година (“Службен весник на Рeпублика Македонија”, бр. 43/02)
Со овие закони се пропишува употреба на јазикот и писмото на припадниците на заедниците во однос на гласачкото ливче, а во Законот за изменување и дополнување на Законот за локални избори, на употреба на јазикот и писмото на припадниците на заедниците во сите изборни дејствија. Со измените во Законот за попис, се овозможува попишување на македонски јазик и неговото кирилско писмо, како и на јазиците и писмата на сите етнички заедници.
При спроведувањето на изборите за избор на пратеници во Собранието на Република Македонија во 2002 година и изборите за претседател на Република Македонија во 2004 година, како и при Пописот од 2002 година, овие законски одредби се целосно имплементирани (Види подетално во I_H_33).
Во делот 6, остана да се усвои уште Законот за употреба на јазиците на заедниците во Република Македонија, кој ќе биде донесен во првата половина на 2005 година. Соодветно, ќе бидат изменети и Законот за службени печати и Законот за референдум и други облици на непосредно изјаснување на граѓаните.
7.Изразување на идентиетот
7.1.Во однос на симболите, непосредно до симболот на Република Македонија, локалните власти ќе ја имаат слободата на предната страна од локалните јавни објекти да постават симболи со кои се обележува идентитетот на заедницата која што е во мнозинство во општината, со почитување на меѓународните правила и примени.
Одредбите од делот 7 се пресликаа во измени на Уставот, дефинирани во Анекс А и дополнителни одредби за имплементација и мерки за гредење доверба, согласно Анекс Ц на Рамковниот договор.
Имено, во Уставот се вградија Амандманите VII, VIII и IX:
Амандман VII
Слободата на религиозната припадност е гарантирана.
Правото слободно и јавно изразување на верата, индивидуално и во група, е гарантирано. Македонската православна црква, како и Исламската верска заедница во Македонија, Католичката црква, Евангелско-Методистичката црква, Еврејската заедница и другите верски заедници и религиозни групи се одвоени од државата и се еднакви пред закон. Македонската православна црква, како и Исламската верска заедница во Македонија, Католичката црква, Евангелско-Методистичката црква, Еврејската заедница и другите верски заедници и религиозни групи се слободни во основањето на верски училишта и на социјални и добротворни установи во постапка предвидена со закон.
Амандман VIII
Припадниците на заедниците имаат право слободно да го изразуваат, негуваат и развиваат својот идентитет и особеностите на своите заедници и да ги употребуваат симболите на својата заедница.
Републиката им ја гарантира заштитата на етничкиот, културниот, јазичниот и верскиот идентитет на сите заедници.
Припадниците на заедниците имаат право да основаат културни, уметнички, образовни институции, како и научни и други здруженија заради изразување, негување и развивање на својот идентитет.
Припадниците на заедниците имаат право на настава на својот јазик во основното и средното образование на начин утврден со закон. Во училиштата во кои образованието се одвива на друг јазик се изучува и македонскиот јазик.
Aмандман IX
Републиката гарантира заштита, унапредување и збогатување на историското и уметничкото богатство на Македонија и на сите заедници во Македонија, како и на добрата кои го сочинуваат без оглед на нивниот правен режим.
Во оваа смисла е и точката 6 од Анексот C:
Ц.6. Култура, образование и употреба на јазиците
Ц.6.1. Страните ја покануваат меѓународната заедница, вклучувајќи го и ОБСЕ, да ја зголеми помошта за проекти во областа на медиумите, со цел натамошно зајакнување на радио, ТВ и печатените медиуми, вклучувајќи и медиумите на албански јазик и мултиетничките медиуми. Страните, исто така, ја покануваат меѓународната заедница да ги зголеми програмите за професионална обука за медиумите за припадниците на заедниците кои не претставуваат мнозинско население на Македонија. Страните, исто така, го покануваат ОБСЕ да ги продолжи напорите за проекти наменети за подобрување на меѓу-етничките односи.
Формирани се посебни тела за унапредување на културата и обвразованието на припадниците на заедниците во Република Македонија:
−Управа за афирмирање и унапредување на културата на припадниците на заедниците во Република Македонија, во рамките на Министерството за култура и
−Управата за развој и унапредување на образованието на јазиците на припадниците на заедниците, во рамките на Министерство за образование и наука.
Види подетално во I_Ј_18.
Во делот на медиумите, значаен напредок е постигнат со воведување на канал на националната телевизија - Македонска радио телевизија - кој прикажува програма на јазиците на сите заедници во Република Македонија. Преносот на седниците на Собранието на Република Македонија, со целосен превод на албански јазик, исто така се врши на овој канал.
Со Амандманот VIII е предвидена и слободна употреба на симболите на заедниците. Ова прашање треба законски да се регулира со усвојување на Законот за употреба на симболите на заедниците (првата половина на 2005 година). Во практиката, уште сега, во општините каде што живее мнозинско албанско население, на јавните објекти, и сега се употребува албанското етничко знаме, кое е идентично со државното знаме на соседна Република Албанија.
8.Имплементација
8.1.Уставните амандмани приложени во Анекс А, веднаш ќе бидат презентирани пред Собранието. Страните ќе ги преземаат сите мерки за да го обезбедат усвојувањето на овие амандмани во период од 45 дена по потпишувањето на овој Рамковен договор.
8.2.Усвојувањето на измените во законодавството утврдени во Анекс Б ќе биде во согласност со динамиката таму специфицирана.
8.3.Страните ја покануваат меѓународната заедница, што е можно поскоро да свика донаторска конференција, на која особено ќе се разговара за макро-финансиската помош; поддршката за финансирање на мерките кои ќе се преземаат за потребата на имплементирање на овој Рамковен договор, вклучувајќи ги и мерките за зајакнување на локалната самоуправа; и ревитализација и обнова во подрачјата погодени од борбите.
Согласно претходно искажаното, овие одредби се целосно имплементирани.
Анекс А на Рамковниот договор, кој содржи 15 амандмани на Уставот на Република Македонија од 1991 година, беше целосно имплементиран на 16.11.2001 година кога Собранието ги усвои овие амандмани (Амандманите IV - XVIII). Освен одредени модификации на Преамбулата на Уставот и одредбата за верските заедници (за кои се постигна целосна согласност помеѓу потписниците на Рамковниот договор), текстот на амандманите кои ги усвои Собранието е наполно идентичен со текстот на амандманите содржани во Анексот А на Рамковниот договор.
Во најголем дел е имплементиран и Анекс Б (види погоре), вклучително и усвојувањето на Законот за избор на пратеници во Собранието на Република Македонија (“Службен весник на Република Македонија“, бр. 42/02), согласно точка 6 од Анекс Б, според кој се одржаа парламентарните избори на 15.09.2002. Во првиот квартал од 2005 година треба да се донесат двата последни закони кои се обврска од Рамковниот договор: Законот за употреба на јазиците на заедниците и Законот за употреба на симболите на заедниците.
Согласно одредбите од Анекс Ц (оние кои во досегашниот текст на одговорот не беа третирани):
−парламентарните избори беа одржани на 15.09.2002 со меѓународен мониторинг и тие, согласно оценките на ОДИХР, беа спроведени, главно, во согласност со меѓународните стандарди и се карактеризирани како фер и демократски.
−во поглед на враќањето на раселените лица, реконструкција и ревитализација на поранешните кризни региони, Рамковниот договор во овој Анекс го предвидува следното:
Ц.3. Враќање на бегалците, ревитализација и обнова
3.1.Сите страни ќе работат да обезбедат враќање на бегалците кои се граѓани или имаат законски престој во Македонија и на раселените лица, во нивните домови, во што е можно покус временски период, и ја повикуваат меѓународната заедница, а особено УНХЦР, да помогне во овие напори.
3.2.Владата со учество на страните, 30 дена по потпишувањето на Рамковниот договор, ќе утврди акционен план за ревитализација и обнова на областите погодени од непријателствата. Страните ја повикуваат меѓународната заедница да помогне во формулирањето и имплементацијата на овој план.
3.3.Страните ја повикуваат Европската комисија и Светска банка, откога Собранието ќе ги усвои уставните амандмани наведени во Анекс А и ревидираниот Законот за локална самоуправа, брзо да свикаат состанок со меѓународните донатори за поддршка на финансирањето на мерките кои треба да се преземат со цел да се имплементира Рамковниот договор и Анексите кон истиот, вклучувајќи ги и мерките за јакнење на локалната самоуправа и реформа на полициските служби, потоа за макро-финансиска помош за Република Македонија и за поддршка на мерките за ревитализација и обнова, утврдени во акциониот план од ставот 3.2.
Во текот на кризата, бројот на внатрешно раселени лица достигна 76.046 (11.09.2001), од кои 3.912 беа сместени во колективни центри, а останатите во семејства. Процесот на нивно враќање подразбираше стабилизирање на политичките и безбедносни состојби, враќање на полицијата, реконструкција на оштетените куќи и ревитализација на животот и економијата.
По донаторската конференција започна интензивна обнова на куќите (беа оштетени 6.634 објекти) по која, до крајот на 2004 година, останаа уште 112 кои се квалификувани за реконструкција, а за кои не се обезбедени финансиски средства.
Најголемиот дел од раселените лица се вратија во своите домови и според новата пререгистрација, во овој момент, бројот на раселени лица изнесува 1.424. Владата, во соработка со донаторите, предвиде повеќе инструменти за економска ревитализација на овие региони (Види подетално во I_К_1, I_К_2, I_К_3 и I_К_4).
15. Како се координира спроведувањето на Рамковниот договор? Кои органи се вклучени?
Координацијата на спроведувањето на Рамковниот договот е повеќеслојна, со оглед на комплексноста на самиот договор и преземените обврски од страна на неговите потписници. Тој произведува обврски за повеќе политички субјекти и бара силна и континуирана политичка посветеност. Оттаму, континуираниот политички импулс за имплементацијата на Рамковниот договор претставуваше основен фактор за успешната имплементација на договорот, негово преточување во соодветни законски и подзаконски решенија и конкретна имплементација во практиката.

Покојниот Претседател на Република Македонија, Борис Трајковски, кој беше покровител и потписник на договорот, за клучните прашања на Рамковниот договор иницираше и остваруваше политички консултации со потписниците на Договорот.
По изборите во 2002 година, беа вклучени и релевантните политички субјекти кои во времето на потпишувањето на Договорот не беа конституирани (Демократска унија за интеграција), но ги прифатија обврските од Договорот.
По трагичната смрт на Претседателот Трајковски, новоизбраниот претседател Бранко Црвенковски, ја продолжи практиката на консултации на највисоко политичко ниво, за клучните прашања на спроведувањето на Договорот. По повод почетокот на финалната фаза од имплементацијата на Рамковниот договор, на иницијатива на Претседателот Црвенковски на 10.11.2004 година, во Охрид, беше потпишана Декларација за поддршка на стратегиските интереси на Република Македонија. Со Декларацијата беа потврдени определбите за Рамковниот договор како неопходен модел за градење и развивање на стабилни меѓуетнички односи. На средбата е договорено да се подготви извештај за спроведувањето на Рамковниот договор, кој ќе биде основа за идните политичките консултации.
Клучната одговорност за конкретни мерки за имплементација на Рамковниот договор, ја носат институциите на државата, особено Владата и сите политички субјекти во Република Македонија. Меѓутоа, имајќи предвид дека Рамковниот договор е потпишан со поддршка од ЕУ и САД, а меѓународната заедница е заинтересирана за неговото спроведување како гаранција за стабилноста во државата и регионот, се одвива редовна размена на мислења и информации со претставниците на меѓународната заедница.
Координацијата на ниво на коалиционите партнери во Владата се остварува во редовното остварувањето на работите од надлежност на Владата, согласно законските и деловничките одредби. По потреба, се одржуваат дополнителни консултации на коалиционите партии, на ниво на претседатели на политичките партии и на други нивоа.
Со цел поефикасна и побрза имплементација на Рамковниот договор, Владата на Република Македонија по однос на одделни специфични точки, односно принципи на Рамковниот договор, формира и посебни тела за координација на работите и следење на преземените активности односно постигнатите резултати во однос на реализацијата на поставените цели. Развојот на децентрализираната власт (точка 3); Недискриминацијата и правичната застапеност (точка 4) и Враќањето на бегалците, ревитализација и обнова (имплементација на АНЕКС С), се трите точки, односно принципи на Рамковниот договор по однос на кои Владата формира посебни тела за координација.
По однос на точката “Развој на децентрализираната власт” ,Владата на Република Македонија воспостави три нивоа на координација со процесот на децентрализација, а тие се следните:
Прво ниво – Работна група – Работната група е составена од раководни државни службеници, претставници на сите министерства – вкупно 14 и нивни заменици, со неа претседава државниот секретар во Министерството за локална самоуправа. Нивна задача е формулирање на предлози и инициjативи по однос на пренесувањето на надлежностите, управувањето со надлежностите, донесувањето на законите утврдени со Оперативната програма за децентрализација 2003-2004 усвоена од Владата на РМ, во февруари 2003 година и севкупната политика на работење во процесот на децентрализација.
Второ ниво – Тело на државни секретари – Во ова тело учествуваат државни секретари од сите министерства, со него претседава министерот за локална самоуправа. Во ова тело исто така членуваат: Секретарот на Секретаријатот за законодавство, Раководителот на Секторот за европска интеграција при Владата на РМ и Генералниот секретар на Заедницата на единиците на локалната самоуправа. Ова тело има двојна улога: давање насоки, совети, рамки по однос на акциите во процесот на децентрализација, како и разрешување, усогласување на отворените прашања по однос на процесот на децентрализација.
Третото ниво на оваа структура го претставува Заменикот на претседателот на Владата на РМ, одговорен за имплементација на Рамковниот договор. Тој во соработка со Министерот за локална самоуправа ги презентира претходно усогласените ставови пред Владата на РМ.
По однос на точката “Недискриминација и правична застапеност”, Владата на Република Македонија, формира тела кои имаат за цел да ги координираат работите, како и да ги следат резултатите во однос на подобрувањето на правичната и соодветната застапеност на заедниците недоволно застапени во јавната администрација и јавните претпријатија. Тие се следните:
−Комитет на министри за следење и координација на активностите кои се однесуваат на подобрување на соодветната и правичната застапеност на заедниците во јавната администрација и јавните претпријатија („Службен весник на Република Македонија”, бр. 9/2003); Со Комитетот на министри раководи заменикот на претседателот на Владата одговорен за соодветна и правична застапеност на припадниците на заедниците, а членови на Комитетот на министри се министерот за правда, министерот за внатрешни работи, министерот за финансии и министерот за труд и социјална политика.
−Координативно тело за изработка на Оперативна програма за подобрување на соодветната и правичната застапеност на заедниците во јавната администрација и јавните претпријатија и за имплементација на Програмата („Службен весник на Република Македонија”, бр. 9/03 и 11/03). Со Координативното тело за изработка и имплементација на Програмата раководи директорот на Агенцијата за државни службеници, а членови се заменикот на директорот на Агенцијата за државни службеници, заменикот на генералниот секретар на Владата на РМ и државни советници од следниве 11 министерства: Министерство за економија, Министерство за финансии, Министерство за правда, Министерство за локална самоуправа, Министерство за транспорт и врски, Министерство за внатрешни работи, Министерство за одбрана, Министерство за образование и наука, Министерство за култура, Министерство за труд и социјална политика и Министерство за здравство.
По однос на Анексот Ц„ односно точката “Враќање на бегалците, ревитализација и обнова” во Владата на Република Македонија формирано е Координативното тело кое ја следи состојбата со внатрешно раселените лица и предлага мерки за надминување на отворените прашања врзани со овие лица до нивното конечно враќање во своите домови. Со Координативното тело раководи министер без ресор, а членови се претставници од Министерството за транспорт и врски, Министерството за финансии, Министерството за внатрешни работи, Министерството за земјоделство, шумарство и водостопанство и Министерството за труд и социјална политика. По потреба учествуваат и претставници од другите министерства.
Владата на својата седница, одржана на 05.04.2004 година, ја разгледа и ја усвои Информацијата за формирање на Сектор за имплементација на Рамковниот Договор. Согласно заклучоците на Владата, Генералниот секретар на Владата на 20 април 2004 година, донесе Правилник за изменување и дополнување на Правилникот за внатрешна организација на Генералниот секретаријат како стручна служба на Владата на Република Македонија. Според дополнетиот Правилник, Секторот за имплементација на Рамковниот договор кој се воспоставува во рамките на Генералниот секретаријата на Владата ги врши стручните и други работи во врска со: Поддршката на Владата во реализација на стратешкиот приоритет поврзан со обврските кои произлегуваат од Рамковниот договор, а особено за обезбедување на правичната и соодветната застапеност на граѓаните, кои припаѓаат заедниците, во органите на државната власт и другите јавни институции; го следи процесот на децентрализација и реформата на јавната администрација; подготвува методологија за донесување на Акциони планови на Владата во областа на имплементацијата на Рамковниот договор; изработува Акционен план за подготовка на проекти од Рамковниот договор и координација на неговата имплементација и нивното следење; редовно комуницира, врши надзор и координација за реализација на задачите преземени по основ на проектите од Акционите планови од соодветните министерства и другите органи на државната управа; овозможува поддршка со совети; врши координација на активностите со органите на државната власт и со надворешните тела и донатори; го промовира обезбедувањето на потребните човечки ресурси; се залага за обезбедување и реализација на финансиски средства; остварува активна комуникација со јавноста; изготвува извештаи за информирање за Владата за нивото на имплементација на Рамковниот договор; обезбедува кохерентен пристап за зголемување на ефикасноста на процесот на имплементација на Рамковниот договор; подготвува стручно аналитички материjали; соработува со другите сектори на Генералниот секретаријат; стручно се произнесува по материjалите кои се во функција на имплементација на Рамковниот договор.
Работите и задачите од делокругот на Секторот на имплементација на Рамковниот договор ги вршат следните одделенија: Одделение за подобрување на соодветната и правичната застапеност; Одделение за координација и соработка; Одделение за следење на процесот на децентрализација на власта и реформата на јавната администрација во Република Македонија поврзани со Рамковниот договор; Одделение за човечки ресурси и финансиски средства и Одделение за односи со јавноста.
16. Каква е сегашната структура на регионалната и локалната управа?
Според Уставот, правото на локална самоуправа e една од темелните вредности на уставното уредување на Република Македонија (член 8, став 1, алинеа 9).
Во согласност со Уставот, локалната самоуправа се уреди со Законот за локалната самоуправа, Законот за територијална поделба на Република Македонија и определување на подрачјата на општините, Законот за Градот Скопје и Законот за локалните избори, донесени во 1995 и 1996 година.
Во 1997 година Собранието на Република Македонија ја ратификува Европската повелба за локалната самоуправа со што се прифатени европските начела за организација на локалната самоуправа.
Со потпишувањето на Рамковниот договор и со усвојувањето на амандманите на Уставот во 2001 година се создадоа нови основи за понатамошно надградување на локалната самоуправа.во делот на дефинирање на нови зголемени надлежности на општините и утврдување на нови демократски односи во одлучувањето за прашања од локално значење, нова територијална реорганизација на локалната самоуправа и основи за фискална децентрализација.
Според амандманот XVI на Уставот, локалната самоуправа се уредува со закон кој се донесува со двотретинско мнозинство гласови од вкупниот број пратеници, при што мора да има мнозинство гласови од пратениците кои припаѓаат на заедниците што не се мнозинство. Истиот принцип на демократски дијалог помеѓу заедниците е предвиден и за усвојување на законите за финансирање на општините, локалните избори, општинските граници и за Градот Скопје.
Во согласност со Рамковниот договор, во 2002 година е донесен нов Закон за локалната самоуправа (“Службен весник на Република Македонија”, бр. 5/02).
Правната рамка за функционирањето на локална самоуправа на Република Македонија е заокружена, во август 2004 година, со усвојувањето на следните закони: Закон за територијална организација на локалната самоуправа (“Службен весник на Република Македонија”, бр. 55/04), Закон за Градот Скопје (“Службен весник на Република Македонија”, бр. 55/04) и Закон за финансирање на единиците на локалната самоуправа (“Службен весник на Република Македонија”, бр. 61/04).

Република Македонија има систем на едностепена локална самоуправа.
Според Законот за локалната самоуправа единици на локална самоуправа се општините и Градот Скопје, како посебна единица на локалната самоуправа.
Општините и Градот Скопје, како единици на локалната самоуправа, се основани според критериумите утврдени во Законот за локалната самоуправа, а подрачјето, името и седиштето на овие единици, како и постапката за основање на нови единици на локалната самоуправа се уредени со Законот за територијална организација на локалната самоуправа („Службен весник на Република Македонија“, бр. 55/04). Според овој закон во Република Македониај се основани 84 општини и Градот Скопје, како посебна единица на локалната самоуправа. Од основаните општини, 33 имаат седиште во град, 41 има седиште во село и 10 општини имаат седиште во Градот Скопје.
За извршување на надлежностите од самостојниот делокруг на локалната самоуправа, општините и Градот Скопје имаат право на сопствени извори на приходи со кои самостојно располагаат.
Правото на локална самоуправа граѓаните го остваруваат непосредно и преку претставници во органите на општината.
Органи на општините и Градот Скопје се градоначалник и совет. Градоначалникот на општината е извршен орган на општината кој се избира секоја четврта година на општи, непосредни и слободни избори со тајно гласање, во согласност со Законот за локалните избори. Градоначалникот на Град Скопје се избира, исто така, секоја четврта година на општи, непосредни и слободни избори со тајно гласање, во согласност со Законот за локалните избори. Советот на општината го сочинуваат претставници на граѓаните избрани на општи, непосредни и слободни избори, со тајно гласање, за време од четири години. Изборот на членовите на советот се уредува со Законот за локалните избори.
Бројот на членови на советот се утврдува во зависност од бројот на жители во општината и не може да биде помал од 9 ниту поголем од 33 члена. Советот на Градот Скопје го сочинуваат 45 члена, исто така, избрани со тајно гласање на општи, непосредни и слободни избори, кои се организираат за подрачјето на Град Скопје. Советот на општината и советот на Град Скопје од своите редови избираат претседател на советот.
Изборите за органите на општините и Градот Скопје се распишуваат и се одржуваат истовремено во сите општини во Република Македонија и Градот Скопје.
Надлежноста и организацијата на работите на органите на локалната самоуправа (совет и градоначалник) се уредени со Законот за локалната самоуправа и статутите на општините и Градот Скопје, кои самостојно ги донесуваат нивните совети.
Во општината во која најмалку 20% од вкупниот број жители на општината, утврден на последниот извршен попис на населението, се припадници на одредена заедница се формира комисија за односи меѓу заедниците, која ја сочинуваат подеднаков број претставници од секоја заедница застапена во општината, избрани на начин утврден со статутот. Комисијата ги разгледува прашањата кои се однесуваат на односите меѓу заедниците застапени во општината и дава мислења и предлози за начинот на нивно решавање.
За извршување на работите од надлежностите на органите на општината се организира општинска администрација.
Организацијата, делокругот и начинот на извршување на задачите на општинската администрација ги утврдува советот, на предлог на градоначалникот.
Со цел извршување на одделни надлежности општините можат да формираат заеднички административни тела во одредени области, во согласност со закон.
Статусот на вработените во општинската администрација е изедначен со статусот на вработените во централната администрација и тие имаат статус на државни службеници и се дел од единствениот систем на државна администрација (Види подетално во I_C_6).
При вработувањето во општинската администрација и во јавните служби, кои ги основала општината, се води сметка за соодветната и правичната застапеност на граѓаните кои им припаѓаат на сите заедници застапени во општината на сите нивоа, како и почитување на критериумите на стручност и компетентност.
На подрачјето на општините можат да се основаат облици на месна самоуправа заради најнепосредно учество на граѓаните во одлучување за прашања од непосредно и секојдневно значење за животот и работата на жителите од тоа подрачје. Како облик на месна самоуправа во општините со седиште во град, можат да се основаат урбани заедници, а во општините со седиште во село можат да се основаат месни заедници.
Градоначалникот на општината има законска можност да му делегира вршење на определени работи на претседателот на советот на урбаната, односно месната заедница, на начин утврден со статутот на општината.
Непосредното учество на граѓаните во одлучувањето за прашања од локално значење се остварува преку граѓанска иницијатива, собир на граѓани и референдум, на начин и постапка утврдени со закон.
Начинот и постапката за спроведување на формите на непосредно учество на граѓаните во одлучувањето се утврдени со закон.
Општините, во рамките на Уставот и Законот за локалната самоуправа, во согласност со начелото на субсидијарност, имаат право на своето подрачје да ги вршат работите од јавен интерес од локално значење, што не се исклучени од нивна надлежност или не се во надлежност на органите на државната власт.
Општините самостојно, во рамките на законот, ги уредуваат и вршат работите од јавен интерес од локално значење, утврдени со закон, и се одговорни за нивното вршење. Надлежностите на општината по правило се целосни и исклучиви и не смеат да бидат одземени или ограничени, освен во случаите утврдени со закон.
Општините се надлежни за вршење на работи од јавен интерес од локално значење во следните области: урбанистичко планирање; заштита на животната средина и природата; локален економски развој; комунални дејности; култура; спорт и рекреација; социјална заштита и заштита на децата; образование; здравствена заштита; заштита и спасување на граѓаните и материјалните добра од воени разурнувања, природни непогоди и други несреќи и од последиците предизвикани од нив; противпожарна заштита; и други работи определени со закон.
Работите се извршуваат согласно со стандардите и постапките утврдени со законите со кои се регулираат одделните области, со кои се утврдуваат и работите од надлежност на општината што таа задолжително ги врши.
Со законите со кои се утврдуваат нови надлежности на општината се определуваат и изворите за финансирање на вршењето на тие надлежности.
Заради извршување на своите надлежности општините можат да основаат јавни служби, во согласност со закон. Заради остварување на заеднички интереси и вршење на заеднички работи од надлежност на општината, тие можат да здружуваат средства и да формираат заеднички јавни служби, во согласност со закон.
Органите на државната управа можат да му го делегираат извршувањето на одредени работи од своја надлежност на градоначалникот, во согласност со закон. Начинот на извршување на овие надлежности може да се приспособи на локалните услови, при што мораат да се почитуваат стандардите утврдени со закон.
Одредени органи на државната управа (министерства и други органи на управата и управни организации), во зависност од видот на работите кои ги извршуваат, во рамките на својата внатрешна организација, организираат подрачни или друг вид организациски единици. во општините со седиште во град. Тие единици се овластени да вршат работи од надлежност на органите на управата за подрачје на две или повеќе општини, следејќи ги границите на општините кои се дел од тоа подрачје.
Заради заштита и унапредување на заедничките интереси, општините во Република Македонија, се здружени во Заедница на единиците на локалната самоуправа – ЗЕЛС.
Владата е должна да ги консултира општините во постапката на планирање и одлучување за прашања кои се однесуваат на нив, како и за планирањето на јавните работи при изготвувањето на просторниот план на државата, на начин утврден со законите од соодветната област.
Заради координација при планирањето, програмирањето и имплементирањето на политиките во одредена област или група на области, Владата може да склучува договори за соработка со една или повеќе општини во областите од заеднички интерес, како и да врши консултации по одредени прашања.
17. Дали има детален план за пренесувањето на надлежностите на локалната управа, како што е предвидено во Рамковниот договор? Кои надлежности се ефективно пренесени? Ве молиме објаснете како ова се спроведува во праксата (персонал, обука, инстраструктура, итн).
Рамковниот договор во делот на развој на децентрализирана власт предвидува усвојување на ревидиран Закон за локална самоуправа со кој ќе се зајакнат овластувањата на избраните локални претставници и значително ќе се зголемат нивните надлежности во согласност со Уставот. Зголемените надлежности се во областите на: јавни услуги, урбанистичко и рурално планирање, заштита на животна средина, локален економски развој, култура, локални финансии, образование, социјална и здравствена заштита.
Во ноември 2001 година, Собранието на Република усвои амандмани на Уставот на Република Македонија со што се создаде уставна рамка за натамошна правна регулатива за конкретно дефинирање на надлежностите од Рамковниот договор кои се однесуваат на локалните власти.
Во јануари 2002 година, Собранието на РМ го донесе Законот за локална самоуправа (“Службен весник на Република Македонија”, бр.5/02), кој претставува системски закон за востановување на новата локална самоуправа во РМ со конкретно дефинирање на надлежностите наведени во Рамковниот договор, а утврдени во Амандманите на Уставот на РМ.
Трансферот на надлежностите кој подразбира воспоставување нормативна рамка, како прва фаза од овој процес, и нивно реално пренесување како втора фаза, во Република Македонија е планиран и се реализира согласно програмските и плански документи усвоени од страна на Владата на Република Македонија.

Во февруари 2003, Владата донесе Оперативна програма за децентрализација на власта, која во согласност со определените надлежности на локалната самоуправа, ги одржи активностите, надлежните органи и роковите.
Со Програмата се предвиде донесување или изменување и дополнување на 42 закони, што ги опфаќаат областите предвидени во Рамковниот договор, односно кои се утврдени со амандманите на Уставот и Законот за локална самоуправа.
Со донесувањето на Законите од Оперативната програма за децентрализација создадени се нормативни услови за пренесување на надлежностите на локално ниво. Досега се донесени следниве закони:
Култура:
−Закон за изменување и дополнување на законот за култура (“Службен весник на Република Македонија“, бр. 49/03)
−Закон за музеите (“Службен весник на Република Македонија“, бр. 66/04)
−Закон за меморијални споменици и спомен обележја (“Службен весник на Република Македонија“, бр. 66/04)
−Закон за библиотеките ("Службен весник на Република Македонија“, бр. 66/04)
Спорт:
−Закон за изменување и дополнување на законот за спортот (“Службен весник на Република Македонија“, бр. 66/04)
Одбрана:
−Закон за изменување и дополнување на законот за одбрана („Службен весник на Република Македонија“, бр. 5/03)
−Закон за заштита и спасување (“Службен весник на Република Македонија“, бр. 36/04)
Образование и наука:
−Закон за изменување и дополнување на законот за основно образование (“Службен весник на Република Македонија“, бр. 63/04)
−Закон за изменување и дополнување на законот за средно образование (“Службен весник на Република Македонија“, бр. 67/04)
Урбанизам и рурално планирање:
−Закон за определување на имиња на улици, плоштади и други инфраструктурни објекти (“Службен весник на Република Македонија“, бр. 66/04)
−Закон за изменување и дополнување на законот за јавните патишта (“Службен весник на Република Македонија“, бр. 68/04)
−Закон за снабдување со вода за пиење и одводнување на отпадните води (“Службен весник на Република Македонија“, бр. 68/04)
−Закон за превоз во патниот сообраќај (“Службен весник на Република Македонија“, бр. 68/04)
Локален економски развој:
−Закон за угостителска дејност (“Службен весник на Република Македонија“, бр. 62/04)
−Закон за туристичка дејност (“Службен весник на Република Македонија“, бр. 62/04)
−Закон за вршење на занаетчиска дејност (“Службен весник на Република Македонија“,
бр. 62/04)
−Закон за трговија (“Службен весник на Република Македонија“, бр. 16/04)
Здравствена заштита:
−Закон за изменување и дополнување на законот за здравствена заштита („Службен весник на Република Македонија“, бр. 10/04)
−Закон за заштита на населението од заразни болести (“Службен весник на Република Македонија“, бр. 66/04 )

Локално финансирање:
−Закон за финансирање на единиците на локалната самоуправа (“Службен весник на Република Македонија“, бр. 61/04 и 96/04)
−Закон за комуналните такси (“Службен весник на Република Македонија“, бр. 61/04 )
−Закон за изменување и дополнување на административните такси (“Службен весник на Република Македонија“, бр. 61/04)
−Закон за даноците на имот (“Службен весник на Република Македонија“, бр. 61/04)
Социјална и детска заштита:
−Закон за изменување и дополнување на законот за социјална заштита (“Службен весник на Република Македонија“, бр. 65/04)
−Закон за изменување и дополнување на законот за заштита на децата (“Службен весник на Република Македонија“, бр.65/04)
Заштита на животната средина:
−Закон за заштита на природата (“Службен весник на Република Македонија“, бр. 67/04)
−Закон за управување со отпад (“Службен весник на Република Македонија“, бр. 68/04)
−Закон за квалитет на амбиентниот воздух (“Службен весник на Република Македонија“,
бр.67/04)
Противпожарна заштита:
−Закон за пожарникарство (“Службен весник на Република Македонија“, бр. 67/04)
Во функција на заокружување на системот на локалната самоуправа, се донесени и следниве закони од Оперативната програма:
−Закон за територијална организација на локалната самоуправа (“Службен весник на Република Македонија“, бр. 55/04)
−Закон за градот Скопје (“Службен весник на Република Македонија“, бр. 55/04)
−Закон за изменување и дополнување на законот за локални избори (“Службен весник на Република Македонија“, бр.12/04 и 52/04)
Со цел да се ефектуираат донесените закони и натамошно координирање и планирање на реалниот трансфер на надлежности, Владата на Република Македонија, во ноември 2004 година, усвои Програма за спроведување на процесот на децентрализација 2004-2007 со Акциски план, со кои утврди активности, рокови и носители на реалниот (ефективниот) трансфер на надлежностите согласно поставените законски рамки и рокови.
Со Програмата за спроведување на процесот на децентрализација 2004-2007 се утврдува обврска, до одржувањето на локалните избори во рамките на воспоставениот систем за координација на процесот за децентрализација, да се изработи Детален план за трансфер на имот, опрема и човечки ресурси од централно на локално ниво. Процесот на трансфер на надлежностите е во завршна фаза. Владата на Република Македонија во јануари 2005 година го усвои Нацрт-текстот на деталниот план за трансфер на надлежностите а до март 2005 година ќе го усвои финалниот текст на планот.
Основ за изготвување на планот за трансфер на имотот, опремата, и човечките ресурси се поединечните анализи и планови на ресорните министерства за евидентирање и распоредување на имотот, опремата и човечките ресурси во новите општини утврдени со Законот за територијална организација на локалната самоуправа од 2004 години, кои ќе отпочнат со работа по одржувањето на локалните избори.

Во Планот се опишани:
−Фазите (време на трансферот)
−Реалниот број на државни службеници, кои што ќе бидат пренесени
−Бројот и видовите на имот, средства, опрема и и човечки ресурси кои што ќе бидат пренесени
−Финансиските средства кои што ќе бидат потребни да им се пренесат на општините за вршење на надлежностите со пренесените средства и државни службеници.
Согласно драфт верзијата на планот, клучен трансфер на имот, опрема, човечки ресурси и финансиски средства се предвидува за вршење на пренесените надлежности во следните области:
−Во областа на образование, ( Министерство за образование) пренесување на објектите на 1016 основни училишта и 81 средно училиште и на 3759 технички (стручни)персонал. Целосното пренесување на надлежност и на ресурси за покривањето на трошоците за плати на наставниот кадар и помошен персонал, како и трошоците за одржување на пренесените објекти се предвидува да се реализира до 2007 година;
−Во областа на безбедноста (Министерство за внатрешни работи), пренос на надлежности на противпожарните единици (имот и опрема, како и 751 лице од персоналот);
−Во областа на финансиите, ( Министерството за финансии) се предвидува за 2005 година пренесување на канцелариски простор и компјутерска опрема, како и 177 вработени кои работат со општинските и финансиските сметки, управувањето, наплатата на комуналните такси и даноците на имот;
−Во областа на културата, ( Министерството за култура),48 институции (библиотеки, уметнички центри, музеи) треба да бидат пренесени на општините, вклучувајЌи го и пренесувањето на законските права, како и пренесувањето на 577 вработени
−Во областа на социјалната и детската заштита-пренесување на надлежности за градинки, старечки домови и други институции.
Ефективното пренесување на надлежнстите од централно на локално ниво е утврдено со одредбите во соодветните закони со кои се уредуваат прашањата за трансферот на надлежностите.
Најголемиот број на донесени закони утврдуваат ефективниот трансфер на надлежностите да се изврши по одржувањето на локалните избори.односно од 1.07 2004 година. Основната причина за ова е што сегашните 123 општини и Градот Скопје се реорганизираат во 84 нови општини и Градот Скопје кои отпочнуваат да функционираат како нови субјекти по одржувањето на локалните избори. Окрупнувањето на општините е со цел да се создадат реални претпоставки за успешно вршење на новите зголемени надлежности согласно Рамковниот договор, уставот и законите .
Одреден дел на надлежности во поедини области за кои не треба да се пренесува имот, опрема и човечки ресурси и кои во основа не зависат од големината и сегашниот капацитет на општините , веќе можат да се извршуваат согласно со одредбите од соодветните закони:
−во областа на образованието, здравството и социјалната заштита -управување со институции од локално значење
−во областа на занеатчиството – надлежност за определување работното време на занаетчиските дејности во зависнот од месните обичаи и потреби, од крајот на септември 2004 година.
−во областа на здравствената заштита - надлежност за преземање општи мерки кои се спроведуваат за заштита од заразни болести, од средината на октомври 2004 година.

Како специфична област во која е ефективно отпочнат процесот на трансфер на надлежности е културата. Во оваа област општините имаат донесено соодветни акти согласно новиот закон за култура за преземање на оснивачки права на домовите на култура што се од локално значење а се лоцирани на нивна територија.
Трансферот на персоналот се предвидува да се врши со акт на Владата на Република Македонија, по претходно евидентирање и распоредување на државните службеници од подрачните единици на ресорните министерства чии надлежности се трансферираат на локално ниво.
Обуката на општинската администрација се реализира и координира во согласност со Меморандум потпишан помеѓу Министерството за локална самоуправа, Агенцијата за државни службеници и Асоцијацијата на општините во Република Македонија и се подготвува национален план во рамките на Трилатералниот комитет за координација на обуката.
Во тек е реализација на одредени пилот проекти во соработка со странските донатори во областа на финансиите и културата, преку кои се симулираат капацитетите и можностите за вршење на надлежностите од страна на општините.
18. Ве молиме објаснете го прашањето на фискална децентрализација. Како се обезбедиле, или како ќе се обезбедат средства за да им се овозможи на локалните власти да ги исполнуваат сите нивни одговорности? Дали се преземени мерки за зајакнување на капацитетите на општините за финансиско управување?
1. Во Република Македонија фискалната децентрализација има за цел да обезбеди финансиска самостојност (сопствени приходи, со кои единиците на локалната самоуправа самостојно ќе располагаат) и адекватност на средствата согласно со надлежностите (обезбедување на сразмерен однос меѓу изворите на приходите и трошоците за надлежностите).
При тоа се обезбедува фискална слобода во рамките на законски утврдениот лимит на даноци, такси и надоместоци за давањето на јавните услуги. Во согласност со член 6 од Законот за даноците на имот (“Службен весник на Република Македонија”, бр.61/04) и член 2 од Законот за комуналните такси (“Службен весник на Република Македонија”, бр.61/04) приходите од даноци, такси и надоместоци, се изворен приход на единицата на локалната самоуправа и се определуваат со одлука на Советот на општината. Дополнителни приходи на општините се дотациите од Буџетот на Република Македонија.
Изворите на финансирање се уредени во член 4, 5, 6, 7 и 8 од Законот за финансирање на единиците на локалната самоуправа (“Службен весник на Република Македонија”, бр. 61/04 и 96/04).
Фискалната децентрализација се предвидува да се спроведе во две фази со цел воспоставување на механизам за финансирање на општините кој е транспарентен и заснован на објективни критериуми и мерила. Фазниот пристап ќе се одвива согласно следните начела:
−постепено пренесување на надлежностите во согласност со капацитетот на општините за преземање на овие надлежности;
−правично и соодветно обезбедување на средствата за ефикасно и непречено извршување на пренесените надлежности и
−намалување на средствата во Буџетот на Република Македонија и фондовите за функциите што ќе се пренесат во надлежност на општините.
Фазниот пристап на фискалната децентрализација е регулиран со член 44, 45 и 46 од Законот за финансирање на единиците на локалната самоуправа (“Службен весник на РМ” бр.61/04 и 96/04).

2. Обезбедувањето на средствата за исполнување на надлежностите на општините ќе се врши со сопствени извори на приходи, трансфери на средства од Буџетот на Република Македонија и од буџетите на фондовите и со задолжување во согласност со член 3 од Законот за финансирање на единиците на локалната самоуправа.
Сопствени извори на приходи согласно член 4 од Законот за финансирање на единиците на локалната самоуправа се :
а) Локални даноци утврдени со закон чија висина на стапка ја утврдува општината:
−данок на имот;
−данок на наследство и подарок;
−данок на промет на недвижности и
−други локални даноци утврдени со закон.
б) Локални такси утврдени со закон чија висина на износот ја утврдува општината:
−комунални такси;
−административни такси и
−други локални такси утврдени со закон.
в) Локални надоместоци утврдени со закон чија висина ја утврдува општината или максималната висина е определена со закон:
−надомест за уредување на градежно земјиште;
−надоместоци од комунална дејност;
−надоместоци за просторни и урбанистички планови и
−други локални надоместоци утврдени со закон. г) Приходи од сопственост:
−приходи од закупнина;
−приходи од камати;
−приходи од продажба на имот со чија продажба не се нарушуваат јавните функции и надлежности на општините.
д) Приходи од донации; ѓ) Приходи од парични казни утврдени со посебните закони за одделни области;
е) Приходи од самопридонес; ж) Други приходи утврдени со закон;
Согласно член 5 од Законот за финансирање на единиците на локалната самоуправа приходи на општините се:
−приходи од персонален данок на доход наплатени во висина од 3.0% од персоналниот данок на доход на лични примања од плати од физички лица наплатен во општината во која се пријавени со постојано живеалиште и престојувалиште;
−приходи од персонален данок на доход наплатени во висина од 100% од персоналниот данок на доход од физички лица кои се занимаваат со занаетчиска дејност, регистрирани согласно со Законот за занаетчиска дејност, на чие подрачје се регистрирани за вршење на дејност;
Дополнителни приходи во буџетот на општината за финансирање на нејзините надлежности определени со закон се обезбедуваат од дотации од Буџетот на Република Македонија и од буџетите на фондовите во согласност со член 8 од Законот за финансирање на единиците на локалната самоуправа. Дотациите се распределуваат како:
−приходи од данок на додадена вредност;
−наменска дотација;
−капитална дотација;
−блок дотација и
−дотација за делегирана надлежност.

Приходите од данок на додадена вредност, согласно член 9 од Законот за финансирање на единиците на локалната самоуправа ( во вид на општа дотација) се распределуваат на општините согласно Уредбата за методологија за распределба на приходите од данок на додадена вредност што ќе ја донесува, за секоја година одделно, Владата на Република Македонија најдоцна до 30 јуни во тековната, за наредната година. За 2005 година Уредбата ќе треба да се донесе најдоцна два месеци пред примената на Законот за финансирање на единиците на локалната самоуправа, односно до 1.05.2005 година. Распределбата на приходите од данок на додадена вредност се врши најмалку 50% според критериумот по жител и други критериуми. За користењето на приходите од данок на додадена вредност општината одлучува самостојно.
Наменските и капиталните дотации утврдени во член 10 и 11 се користат за утврдени намени/инвестиции, во согласност со потребите на општината и/или развојот на државата, а нивната намена и висина се обезбедува на транспарентен начин со објавување на кретериуми, процедури и рокови за распределба на наменски и капитални дотации за наредната година од страна на надлежните министерства и фондовите најдоцна до 30 март во тековната година што е регулирано во член 8 став 4. За распределбата на овие дотации за 2005 година Владата на Република Македонија ќе треба да донесе Уредба за методологија за распределба на капиталните и наменските дотации без средствата наменети за плати, најдоцна два месеци пред примената на Законот за финансирање на единиците на локалната самоуправа односно до 1.05.2005 година.
Блок дотацијата согласно член 12 се користи за финансирање на надлежности од областа на културата, социјалната заштита и заштитата на децата, образованието и здраствената заштита. Користењето на блок дотацијата ќе отпочне по исполнувањето на условите за втората фаза на фискалната децентрализација и ќе се врши целосно финансирање на надлежностите во културата, социјалната заштита и заштитата на децата, образованието и здраствената заштита. Општините во согласност со методологија за утврдување на критериумите за распределба на блок дотациите која се базира на формула со користење на соодветни показатели на потребите за секоја програма ќе добиваат соодветен износ на средства со кои самостојно ќе управуваат.
Дотацијата за делегирана надлежност согласно член 13 се користи за финансирање на делегираната надлежност од орган на државната управа на градоначалникот на општината за извршување на конкретна делегирана активност.
Трансферот на приходите од данок на додадена вредност и блок дотациите од Буџетот на Република Македонија до буџетот на општината се врши во најмалку 12 рати во согласност со член 17, со што се обезбедува навремено извршување на функциите на општините.
Се оценува дека со овој систем на финансирање на општините ќе се обезбеди подобра наплата на сопствените приходи, со нивно учество во вкупните приходи од 33,20%, со очекување во наредниот период овој процент да расте. Преку системот на дотации ќе се обезбеди непречено извршување на одговорностите на општините, вклучувајќи го и финансиското воедначување со кое треба да се намалат разликите во фискалниот капацитет на општините.
3. Најголем дел на активностите за зајакнување на општините за финансиското управување Министерството за финансии и Министерството за локална самоуправа ги преземаат во соработка со меѓународните донатори.
Во насока на подобрување на финансиските и сметководствените извештаи, дел од подрачните единици на Министерството за финансии кои ги работат финансиските и сметководствените работи за општините се опремени со компјутерска опрема и друга информатичка опрема. Средствата се обезбедени од Буџетот на Република Македонија и изнесуваат 6.000.000 денари.
Министерството за финансии кон крајот на 2002 склучи Mеморандуми за соработка со општините Велес, Гостивар, Свети Николе и Струга за отпочнување на пилот проекти за подобрување на наплатата на даноците на имот и комуналните такси, со целосни ингеренции на градоначалниците во утврдувањето и евидентирањето на даночните обврзници. Во таа насока постигнат е голем успех во овие општини со зголемувањето на процентот на наплата на приходите ( данок на имот - пораст од 41,9%, данок на промет на недвижности 195,0%, данок на наследство и подарок 106,4% и комунални такси 16,6%, што беше и цел на соработката меѓу Министерството за финансии - Управа за јавни приходи и општините.
Клучна цел на оваа соработка беше обезбедувањето подобра и поцелосна евиденција на даночните обврзници и поголема наплата на приходите на овие општини. Со подобрување на опременоста со компјутерска опрема и со изготвување на софтвер програма за комуналните такси, за која е потребно да се изврши конечно тестирање и одобрување од страна на Управата за јавни приходи и општините, се очекува подобрување на наплатата на локалните такси. Во наредниот период се планира изготвување на софтвер за даноците на имот, за матичната евиденција на даночните обврзници и за даночно книговодство, како модули за интегриран систем на евиденција на локалните даноци и такси.
При подготвувањето на текстот на Законот за финансирање на единиците на локалната самоуправа (“Службен весник на Република Македонија”, бр.61/04 и 96/04), Законот за даноците на имот (Службен весник на Република Македонија, бр.61/04) и Законот за комуналните такси (“Службен весник на Република Македонија”, бр.61/04) значајна помош на Министерството за финансии беа експертите од ММФ, УСАИД - Проектот за реформи на локалната самоуправа и Советот за Европа.
Постојаните експерти, како и времено ангажираните експерти за одделни прашања дадоа заначајна поддршка на работните групи за подготвување на текстот на законите (достапност на закони од држави членки на ЕУ и држави од регионот и документи од европското законодавство, споредбени анализи).
Со оглед на висината на долгот од страна на општините кои може да имаат значајно влијание врз имплементацијата на процесот на децентрализацијата, Министерството за финансии со финансиска поддршка во рамките на КАРДС програмата за 2003 година, во текот на мај - јуни 2004 година подготви “Извештај за долгот на општините во Република Македонија”, со кој се идентификуваше висината на долгот и се создадоа можности за утврдување на натамошни активности за решавање на истите.
Активностите кои продолжуваат во Министерството за финансии се во насока на реализација на Проектот со кој ќе се предложи план за реорганизација, реструктуирање и исплата на долговите на општината. “Планот за разрешување на заостанатите обврски кои произлегуваат од долгови кон изведувачите и другите доверители”, кој се реализира со финансиска подршка од УСАИД. Со овој план ќе се утврдат видовите на долгови, ќе се идентификуваат доверителите и ќе се изготви финансиска евиденција за секоја општина одделно која има неизмирени обврски по било кој основ. На Владата и беше доставена информација и предлог заклучоци. Останатите активности ќе бидат координирани од страна на Министерството за финансии.
Истовремено, значајни активности се преземаат за оспособување на вработените во општинската администрација, посебно за финансиско управување. Изготвени се Прирачници за финансиско управување, посебно за изготвување и извршување на буџетот на општините во согласност со новите законски прописи, со кои се даваат детални упатства на локалните службеници да ги планираат политичките и програмските насоки и упатства на локалните власти поврзани со финансирањето на надлежностите, во согласност со законските прописи.
Можностите кои ги дава заедничката администрација од аспект на подобро управување со средствата и намалување на трошоците како цел кон која треба да се стремат општините со помал фискален капацитет беа поддржани со проектот на ОБСЕ, како дел од меѓуопштинската соработка на Општина Кичево со 6 други општини од овој регион, вклучувајќи и обуки за подобро управување на општинската администрација во текот на целата година. Во насока на зајакнување на капацитетите на државните службеници од одделни министерства и градоначалници на дел на општини во текот на 2004 година организирани се повеќе посети и семинари и остварена е соработка со други држави од ЕУ и од регионот за запознавање со нивните системи (Германија, Австрија, Хрватска, Србија и Црна Гора). Со обуката за “Управување со расположивите ресурси” во текот на оваа година опфатени се над 600 учесници (градоначалници, вработени во општинската администрација, групи на граѓани итн).
Јакнењето на капацитетите во финансиското управување и на локалната и на централната власт, преку реализација на повеќе истражувања, студии, публикации е остварено од страна на УНДП во изминатите две години. Објавени се следните извештаи: Националниот извештај за човековиот развој од 2004-Македонија; Децентрализација на човековиот развој; Социо- економските диспаритети меѓу општините во Македонија; Податоци и индикатори за општините во Македонија; Профил на општина во Македонија- Дефиниции и извори; Студија за финансиското управување во општините во Македонија.
Со помош на УНДП Македонија, со финализирањето на Извештајот за проценка на механизмите на надзор, финансиска контрола и супервизија врз работата на општините, во соработка со Министерството за локална самоуправа и Агенцијата за државни службеници, во периодот јануари-март 2003 година реализирани се низа на обуки кои ги посетија 159 учесници, во насока на јакнење на локалните власти преку градење на капацитет за финансиско управување и транспарентност.
На почетокот на наредната година поголем број на меѓународни донатори (Светска банка - Проект за развој на општините, ЕАР, ОБСЕ Мисијата во Скопје, УСАИД за Македонија) координирано подготвуваат Програма за развој на план за обуки за финансиско управување и известување во општините со претходна обука на обучувачи и во текот на март-април обуки на финансиските работници во општините.
Изготвени се прирачници од областа на правната регулатива за вработените во општинската админстрација и за новоизбраните претставници во органите на општините со кои треба да се подобри информираноста на овие целни групи со процесот на одлучување и управување со расположивите ресурси
Јакнењето на капацитетите на сите учесници во процесот на фискалната децентрализација е цел на проектот на ЕАР финансиран од КАРДС 2004 за “Финансиско управување и известување на општините” кој ќе започне во 2005 година.
19. Какви промени се воведени во однос на општинските граници?
Со Законот за територијална организација на локалната самоуправа во Република Македонија, донесен на 11.08.2004 година (“Службен весник на Република Македонија”, бр.55/04), бројот на општините од 123 е намален на 84. Промената на општинските граници е во функција на окрупнување на општините во Република Македонија. Со мали исклучоци, окрупнувањето на општините е направено главно, со целосно спојување на две или повеќе општини. Одделни населени места од една се припоени кон друга општина поради подобрата комуникациска поврзаност со новиот општински центар. Тоа се населените места: селото Ќафа од општина Осломеј во општина Гостивар, селата Могорче, Осој и Гари од општина Маврово-Ростуше во Дебар; Горно Јаболчиште, Долно Јаболчиште и Дреново од општина Велес во општина Чашка; селaтa Зубовце, Клечевце, Јачинце, Косматец, Мургаш, Довезенце и Бељаковце од поранешната општина Клечевце се припоени на новата општина Куманово, а селата Дренок, Алинце, Орах, Ругинце, Облавце, Стрезовце и Војник се припоени на општина Старо Нагоричане. Прoмените во однос на општинските граници се направени врз основа на член 18 од Законот за локална самоуправа(“Службен весник на Република Македонија”, бр.5/02) според кој, границата на општината не ги сече границите на катастарските општини. Со овој Закон се укинуваат вкупно 41, а се формираат 2 нови општини (Табела – Преглед на

општините кои се трансформираат). Учеството на малите општини до 5.000 жители, во вкупниот број на општини е намаленo од 37% на 19%, а е зголемено учеството на општините од 20.000 до 50.000 жители од 12% на 20% и на големите општини од 50.000 до100.000 жители од 7% на 16%. Просечната големина на општината е зголемена од 209 км2 на 306 км2 , односно од 16.443 на 24.078 жители. Најголема општина, според бројот на жители, е Куманово (105.484), наместо досегашната скопска општина Кисела Вода (125.379), која се дели на две нови општини (подетални информации за 123 општини се дадени во Поглавје 21, Оддел I Територијална организација). Најмала општина е Вранештица со 1322 жители, наместо досегашната општина Старавина со 316 жители. Со промената на општинските граници, во Република Македонија нема општини со под 1000 жители. Најголема општина по површина е Прилеп со 1039 км2, а најмала е општината Шуто Оризари со 6км2. Пред промената на општинските граници, најголема површина имаше општина Конопиште со 606 км2, а најмала, општината Шуто Оризари со 6 км2. Кон градот Скопје, како посебна единица на локалната самоуправа, со Законот за територијална организација на локалната самоуправа, се припојуваат досегашните општини Сарај и Кондово, како една, десета општина – Сарај.
Табела - Преглед на општините кои се трансформираат
D. ПРАВОСУДЕН СИСТЕМ
1. Доставете кратка информација за законодавството или други прописи со кои се уредува правосудниот систем.
Основни прописи со кои се уредува правосудниот систем во Република Македонија се: Уставот на Република Македонија (“Службен весник на Република Македонија” бр.52/91, 1/92, 31/98, 91/01 и 84/03), Законот за судовите (“Службен весник на Република Македонија” бр.36/95, 45/95 и 64/03), Законот за судскиот буџет (“Службен весник на Република Македонија” бр.60/03), Законот за Републичкиот судски совет (“Службен весник на Република Македонија” бр.80/92, 50/99 и 43/03), Законот за јавното обвинителство (“Службен весник на Република Македонија” бр. 38/04), Законот за адвокатурата (“Службен весник на Република Македонија”, бр. 59/02), Законот за кривична постапка, (“Службен весник на Република Македонија” бр. 15/97, 44/02 и 74/04), Законот за парнична постапка, (“Службен весник на Република Македонија” 33/98 и 44/02), Закон за вонпроцесна постапка (“Службен весник на СРМ”, бр. 19/79), Законот за извршна постапка, (“Службен весник на Република Македонија” бр. 53/97 и 59/00), Закон за вршење на нотарски работи (“Службен весник на Република Македонија” бр. 59/96, 25/98 и 06/02), како и други подзаконски акти2.
Сите овие прописи ја уредуваат организацијата и надлежноста на правосудните органи, како и статусот на носителите на правосудната функција.
Согласно Уставот (член 98), судската власт во Република Македонија ја вршат судовите. Судовите се самостојни и независни државни органи и судат врз основа на Уставот, законите и меѓународните договори ратификувани во согласност со Уставот. Организацијата на судството во Република Македонија е единствено. Забранети се вонредни судови.
Поставеноста на судската власт во Република Македонија е уредена со Законот за судовите и Законот за Републичкиот судски совет.
Со Законот за судовите се уредени основните начела врз основа на кои судовите ги остваруваат целите и функциите на судството, организацијата и надлежноста на судовите, изборот и разрешувањето на судиите, судиите поротници и претседателот на судот, нивните права и обврски, имунитетот на судиите, работите од областа на правосудната управа, работите од областа на судската управа, прашањата поврзани со судската администрација, поставеноста на судската полиција и други прашања поврзани со функционирањето на судовите и судскиот систем.
Со Судскиот деловник се уредува внатрешната организација на судовите, водењето на уписниците и другите книги, постапувањето со списите, обрасците, работата по меѓународна правна помош и постапувањето со претставките, повикување и распоредување на судиите поротници, поставувањето на постојните судски преведувачи, толкувачи и вешти лица, водењето статистика и евиденција и стручно усовршување на кадрите, како и други прашања од значење за работата на судовите.
Со Деловникот за работа на Врховниот суд на Република Македонија се уредува организацијата на Врховниот суд на Република Македонија и начинот на работата на судот, на претседателот на судот, судските совети, судските оддели, заедничката седница на судските оддели, седницата на судиите и на Општата седница.
Со Законот за судскиот буџет се уредени постапката за изготвување, утврдување и извршување на судскиот буџет и основањето и работењето на Судскиот буџетски совет. Со судскиот буџет се финансира судската власт во Република Македонија.
Со Законот за Републичкиот судски совет се уредени организацијата на Републичкиот судски совет (изборот на членовите и на претседателот на Републичкиот судски совет, престанокот на функцијата), работите од неговиот делокруг (предлагање на избор и разрешување на судии, одлучување за дисциплинска одговорност на судиите, оценка на стручноста и совесноста на судиите, предлагање на судии на Уставниот суд на Република Македонија), стручната служба, како и прашањето за средствата за работа на Советот.
2 Судскиот деловник (“Службен весник на Република Македонија” бр.9/97, 27/04); Деловник за работа на Врховниот суд на Република Македонија (“Службен весник на Република Македонија” бр.13/98);
Деловникот на Републичкиот судски совет (“Службен весник на Република Македонија” бр.10/94, 34/00, 3/04); Правилник за постапката на дисциплинската одговорност на судиите (“Службен весник на Република Македонија” бр.7/98)

Со Деловникот на Републичкиот судски совет се уредуваат прашањата на постапката и начинот на работа на Републичкиот судски совет.
Со Правилникот за постапката на дисциплинска одговорност на судиите се уредува постапката за утврдување дисциплинска одговорност на судија за извршена потешка дисциплинска повреда.
Согласно Уставот на Република Македонија (член 106), Јавното обвинителство е единствен и самостоен државен орган кој ги гони сторителите на кривични и други со закон утврдени казниви дела и врши и други работи утврдени со закон.
Со Законот за јавното обвинителство се уредени основањето, организацијата и надлежноста на Јавното обвинителство, определени се подрачјата и седиштата на јавните обвинители, утврдени се условите и постапката за именување и разрешување на јавните обвинители и нивните заменици, уредено е основањето на Совет на јавни обвинители, основањето на Одделението за гонење на сторители на кривични дела од областа на организираниот криминал и корупцијата, како и други прашања во врска со работата на Јавното обвинителство.
Согласно Уставот на Република Македонија (член 53), Адвокатурата е самостојна и независна јавна служба што обезбедува правна помош и врши јавни овластувања во согласност со закон. Со Законот за адвокатурата се уредува обезбедувањето на правна помош од страна на адвокатурата на физички и правни лица во остварувањето и заштитата на нивните права и врз закон заснованите интереси во постапката пред судовите, државните органи и други правни лица, вршењето на јавни овластувања утврдени со закон, организацијата на адвокатурата, условите за вршење, престанок и мирување на адвокатската дејност, како и правата и обврските на адвокатите.
Постапките пред судовите се уредени со Законот за кривична постапка, Законот за парнична постапка, Закон за вонпроцесна постапка и Законот за извршна постапка.
Законот за кривична постапка ги утврдува правилата со кои се осигурува никој невин да не биде осуден, а на виновникот да му се изрече кривична санкција под условите кои ги предвидува Кривичниот законик и врз основа на законито спроведена постапка.
Со Законот за парнична постапка се определуваат правилата на постапката врз основа на кои судот расправа и одлучува во споровите од личните и семејните односи, од работните односи, како и од имотните и другите граѓанско-правни односи на физичките и правните лица, освен ако некои од наведените спорови со посебен закон се ставени во надлежност на друг државен орган.
Со Законот за вонпроцесна постапка се утврдуваат правилата на постапката според кои постапуваат и одлучуваат редовните судови за личните, семејните, имотните и другите правни состојби и односи определени со овој или со друг закон.
Со Законот за извршна постапка се определуваат правилата според кои судот постапува заради присилно извршување на судска одлука која гласи на исполнување на обврска, како и заради обезбедување на побарувања.
Со Законот за вршење на нотарски работи се уредува вршењето на нотарските работи, се определуваат условите и постапката за основање на нотаријати и за именување на нотари и се утврдува делокругот на работата на нотаријатот.
2. Ве молиме наведете:
а) број на судови (по вид на судот)
b) Главните надлежности и функции на секој вид на суд;

c)број на судии, обвинители, адвокати - бранители, судски извршители, нотари, судски службеници итн.
d)Бројот на жени-судии и судии припадници на етничките малцинства и доколку има податоци, бројот на приапдницте на етничките малцинства во останатите правни професии споменати под c).
a)
Во членот 98 од Уставот на Република Македонија (“Службен весник на Република Македонија“, бр. 52/91, 1/92, 31/98,91/01 и 84/03) е утврдено дека организацијата на судството е единствена. Во истиот член е пропишано дека е забрането формирање на вонредни судови. Исто така, Уставот предвидува дека видовите, надлежноста, основањето, укинувањето, организацијата и составот на судовите, како и постапката пред нив, се уредуваат со закон, што се донесува со двотретинско мнозинство гласови од вкупниот број пратеници.
Во втората глава од Законот за судовите (“Службен весник на Република Македонија”, бр. 36/95,45/95 и 64/2003) е разработена организацијата на судството. Имено, предвидено е дека во единствениот судски систем, судската власт ја вршат 27 основни, 3 апелациони и Врховниот суд на Република Македонија. Во рамките на Основниот суд Штип и Основниот суд Неготино е предвидено и основање судски одделенија.
Согласно законските одредби, апелационите судови се основаат за подрачјето на повеќе основни судови.
b)
Надлежност на Врховниот суд на Република Македонија
Уставот на Република Македонија го дефинира Врховниот суд на Република Македонија како највисок суд во државата кој го обезбедува единството во примената на законите од страна на судовите. Тој ја врши судската власт на целата територија на Република Македонија, а неговото седиште е во Скопје.
Врховниот суд на Република Македонија брои 25 судии. Од редот на судиите се избира претседател на судот за време од четири години, со можност повторно да биде избран на истата функција уште четири години. Изборот на претседателот на Судот го врши Собранието на Република Македонија по предлог на Републичкиот судски совет.
Врховниот суд има секретар, три судски оддели (оддел за казниви дела, оддел за граѓански дела и оддел за управни спорови), центар за информатика, евиденција на судската практика и едукација и стручна служба.
Врховниот суд на Република Македонија е надлежен да одлучува во втор степен против одлуките на своите совети кога тоа е определено со закон; да решава во трет и последен степен по жалбите против одлуките на апелационите судови и одлуките на своите совети донесени во втор степен кога тоа е определено со закон; да решава по вонредни правни лекови против правосилните одлуки на судовите и одлуките на своите совети кога тоа е определено со закон; и да одлучува за судирот на надлежноста меѓу основните судови од подрачјето на различни апелациони судови, апелационите судови и основните судови, и да решава за пренесување на месната надлежност кај овие судови.
Делокругот на работите за кои Врховниот суд решава на општа седница е следен:
−утврдува начелни ставови и начелни правни мислења по прашања од значење за обезбедување на единство во примената на законите од страна на судовите;
−дава мислење за предлози на закони и на други прописи кога со нив се уредуваат прашања од значење за работата на судовите;
−разгледува прашања во врска со работата на судовите, примената на законите и судската практика;
−донесува деловник за работа на судот;

−донесува програма за работа на судот;
−утврдува мислење за избор и постоење на причини за разрешување на судија;
−решава по барања за заштита на законитоста против одлуките на своите совети; и
−го разгледува извештајот за својата работа и извештаите за работата на другите судови.
Надлежност на апелационите судови
Апелационите судови се второстепени судови. Тие се надлежни да решаваат по жалбите против одлуките на основните судови. Покрај оваа основна надлежност, апелационите судови се надлежни да решаваат и во случаите на судир на надлежност меѓу основните судови од своето подрачје и да вршат други работи определени со закон.
Надлежност на основните судови
Сите основни судови се првостепени судови и тие се надлежни да одлучуваат во прв степен по предметите од судска надлежност во кривични, граѓански, вонпроцесни работи; извршување и обезбедување; заверување на тапии и интабулации; прекршоци (доколку со закон не е определено за определени видови на прекршоци да решаваат други видови органи
– царински, девизни, надворешно-трговски, даночни).
Шеснаесет основни судови покрај горенаведената надлежност, за подрачјата за кои се основани, според член 32 од Законот за судовите, се надлежни и за:
−да судат во прв степен и вршење на работи во кривична постапка за кривични дела за кои е пропишана казна затвор над десет години; и
−да постапуваат по стопански престапи, имотни и други граѓанскоправни спорови во кои како странки се јавуваат општините, градот Скопје и Републиката, претпријатијата и други правни лица, иматели на дуќани и други поединци кои вршат регистрирана стопанска дејност, спорови на домашни правни и странски физички лица и меѓу странски физички и правни лица, постапка за стечај, присилно порамнување и ликвидација и спорови што притоа ќе настанат, спорови за статусни промени (поделба, спојување, припојување и организирање) и извршување на одлуки на тие судови, одлучува и за законитоста на поединечниот акт во управносметководствените спорови, за заштита поради незаконски дејствија, за признавање и дозволување на извршување на одлуките на странски судови, како и да вршат работи на меѓународна правна помош ако со закон не е определена надлежност на друг орган.
За водење на судски регистар се надлежни само три основни суда: во Скопје, Битола и Штип, а заради обезбедување на единствена евиденција за запишаните субјекти во регистрите е востановен збирен судски регистар за територијата на Република Македонија што го води Основниот суд Скопје и во Скопје. Исто така, наведените три основни суда се надлежни да постапуваат и по предметите за сторени кривични дела против вооружените сили.
c)
Во судскиот систем во Република Македонија во моментов судската власт ја вршат 632 судии. Од нив 24 судии се во Врховниот суд на Република Македонија, 83 судии во апелационите судови, и 525 во основните. Во судовите се вработени и 2127 службеници, од кои 31 секретари; 644 самостојни судски советници, судски советници, стручни соработници и приправници; 642 записничари и 650 други работници (судски извршители, архивари, доставувачи), како и 160 припадници на судската полиција.
Во структурата на јавно-обвинителската организација бројот на јавните обвинители и нивните заменици е следниов:
−во Јавното обвинителство на Република Македонија покрај Јавниот обвинител на Република Македонија, има 10 заменици јавни обвинители;
−во трите виши јавни обвинителства функцијата ја вршат тројца виши јавни обвинители и 24 заменици виши јавни обвинители и
−Во 22 основни јавни обвинителства има 22 основни јавни обвинители и 132 заменици основни јавни обвинители.
Во јавното обвинителство се вработени и 174 државни службеници и друг административно- технички персонал од кои 56 се соработници, 54 се записничари, а 66 се административен персонал.
Во рамките на Адвокатската комора во моментов се регистрирани 1314 адвокати, 7 стручни соработници и 337 адвокатски приправници.
Бројот на нотарите во Република Македонија изнесува 124.
d)
Следниве табели ја прикажуваат половата структура:
Табела 1
Во однос на етничката припадност на судиите, структурата е следна:
−Врховниот суд на Република Македонија: 17 Македонци, 5 Албанци, 1 Турчин и други –
1.
−Апелационите судови: 72 Македонци, 7 Албанци, 1 Србин, 1 Турчин, 1 Влав и други –1.
−Oсновни судови: 464 Македонци , 33 Албанци, 2 Турци, 8 Срби, 13 Власи, и други - 5.
Од другите вработени (државни службеници и административно-технички персонал) во судовите 1933 се Македонци, 71 се Албанци, Турци 23, Срби 21, Власи 34, Роми 25 и други 20.
Во јавното обвинителство етничката структура на јавните обвинители, замениците јавни обвинители и другите вработени е следна:
−јавни обвинители: 21 Македонци, 4 Албанци и 1 Влав.
−заменици јавни обвинители: 147 Македонци, 11 Албанци и други - 8.
−државни службеници и друг административно – технички персонал: 165 Македонци, 4 Албанци и други – 5.
Етничката структура на именуваните нотари е следна: 103 Македноци, 12 Албанци, 4 Турци, 1 Бошњак и 4 Власи.
За имплементација на уставните одредби за соодветна и правична застапеност на припадниците на заедниците беа извршени измени и дополнувања на Законот за судовите во кој беше внесена одредба согласно која при изборот на судиите и судиите поротници, без да се нарушат критериумите пропишани со закон, ќе се обезбеди соодветна и правична застапеност на граѓаните кои припаѓаат на сите заедници.
3. Независност на правосудството: Дали независноста е загарантирана со Уставот? Како се заштитени правата на правосудството? Ве молиме опишете го изборот, унапредувањето и дисциплинските постапки за судиите и обвинителите и наведете како истите се одразуваат врз одговорноста и независноста на правосудството.
Независност на судството
Членот 98 од Уставот на Република Македонија (“Службен весник на Република Македонија. бр. 52/91, 1/92, 31/98,91/01 и 84/03) ја гарантира судската независност. Во него е определено дека судовите се самостојни и независни и дека судат врз основа на Уставот и законите и меѓународните договори ратификувани во согласност со Уставот.
Законот за судовите (“Службен весник на Република Македонија”, бр. 36/95, 45/95 и 64/02) содржи повеќе одредби кои ја гарантираат независноста на судството. Во остварувањето на своите цели и функции судовите се врзани единствено за Уставот, законите и меѓународните договори ратификувани во согласност со Уставот. Во примената на правото судијата не е врзан за правното мислење на повисокиот суд. Судијата донесува непристрасни одлуки врз основа на своја слободна оцена на доказите и примена на законот. Се забранува секој облик на влијание врз судијата во врска со судењето, а посебно јавното истапување заради влијание врз текот и исходот на судската постапка. При одлучувањето врз судијата не може да се вршат какви било ограничувања, влијанија, поттикнувања, притисок, закана или мешање директно или индиректно од кој и да е субјект и поради која и да е причина. Никој нема право на кој и да е начин да го ограничи или спречи правото на судијата слободно да ја објави одлуката. Ниту со закон ниту со акт на изврашната власт не може да се дозволи преиспитување на судските одлуки или да се менува составот на судот заради влијание врз одлучувањето на судот. Секој орган на државната власт е должен да се воздржува од сторување или од пропуштање дејствие со кое се попречува донесувањето или извршувањето на судската одлука.
Независноста на судството се обезбедува и со одредбите од Законот за судовите со кои се определува неприкосновеното дејство на правосилната судска одлука и со одредбата според која судската одлука може да ја менува или укинува само надлежен суд и во постапка пропишана со закон. Исто така судските одлуки се задолжителни за сите физички и правни лица и имаат поголема сила во однос на одлуките на кој и да е друг орган. Извршувањето на правосилна и извршна судска одлука се спроведува на најбрз и најефикасен можен начин, и не може да биде попречено со долука на кој било друг државен орган.
Судиската функција е неспоива со вршење друга јавна функција и професија или со членување во политичка партија. Како јавни функции што се некомпатибилни со судиската функција Законот за судовите ги предвидува функцијата пратеник, односно член на совет на единиците на локалната самоуправа и функцииите во органите на Републиката, општината и градот Скопје. Покрај ова, Уставот на Република Македонија во член 100 став 3 изрично го забранува политичкото организирање и дејствување во судството. Судијата не може да членува и да врши политичка функција во политичка партија или да остварува партиски и политички активности. Судиите можат да основаат здруженија заради остварување на своите интереси, унапредување на професионалното усовршување и заштита на независноста и самостојноста на судиската функција.
Судиите уживаат имунитет. Судија и судија поротник не можат да бидат повикани на одговорност за мислење и одлучување при донесување на судските одлуки. Судијата не може да биде притворен без одобрение на Собранието на Република Македонија, освен ако е затечен во вршење на кривично дело за кое е пропишана казна затвор од најмалку пет години. Постапката за одлучување за имунитетот на судиите е итна и се спроведува по претходно прибавено мислење од Републичкиот судски совет.
За обезбедување на независноста на судството од значење се и одредбите од Законот за судовите според кои судијата во вршењето на судската функција не смее да прима подароци од странките или лица кои директно или индиректно имаат интерес во судењето како и одредбата со која се забранува против судија или судија поротник да се води постапка за надоместок на штета или друга постапка од страна на странка која е незадоволна од судската одлука.
Според Законот за судовите, полицијата не може да влезе во судскиот простор. Полицијата може да влезе во судскиот простор само кога е тоа неодложно потребно заради спречување на општа опасност или на повик на претседателот на судот или судија во случај на отсуство на претседателот заради спречување на казниво дело. Обезбедувањето на објектите, имотот, лицата и одржувањето на редот во судот го врши судската полиција.
Покрај тоа што независноста на судството се гарантира како еден од постулатите на правната држава, правото на независен и непристрасен суд се гарантира и како афирмативно, лично право на секое лице при одлучување какво било кривично обвинение или за граѓанските права и обврски. Независноста и непристрасноста на судијата при решавањето на конкретен предмет се обезбедува преку институтот изземање. Според член 36 од Законот за кривична постапка Закон за кривична постапка (“Службен весник на Република Македонија“, бр. 15/97, 44/02 и 74/04), судија или судија поротник не смее да врши судска должност ако: а) е оштетен со кривичното дело; б) обвинетиот, неговиот бранител, тужителот, оштетениот, нивниот законски застапник или полномошник, му е брачен односно вонбрачен другар или роднина по крв во права линија до кој и да е степен, во странична линија до четвртиот степен; в) со обвинетиот, неговиот бранител, тужителот или оштетениот е во однос на старател, лице под старателство, посвоител, посвоеник, хранител или храненик; г) во истиот кривичен предмет вршел истражни дејствија или учествувал во испитувањето на обвинението пред главниот претрес, или учествувал во постапката како тужител, бранител, законски застапник или полномошник, или е сослушан како сведок или како вештак; и д) ако во истиот предмет учествувал во донесувањето на одлуката на понискиот суд. Слично и во граѓанската судска постапка судијата може да биде изземен ако постојат основи на сомневање дека нема да биде непристрасен - чл.65-70 од Законот за парнична постапка (“Службен весник на Република Македонија“, бр.33/98 и 44/02) ). Правилата за распоредување на предметите според објективни, однапред определени критериуми го обезбедуваат правото на таканаречен „природен судија“.
Избор на судии
Според Уставот и Законот за судовите, судиите се избираат без ограничување на траењето на мандатот. Судиите ги избира и ги разрешува Собранието на Република Македонија по предлог на Републичкиот судски совет. Со воспоставувањето на овој орган беше заокружена независната позиција на судската власт, бидејќи се овозможи во најчувствителната област (изборот и разрешувањето на судиите) проценката да ја врши стручен, а не политички орган.
Постапката за избор на судии започнува со огласувањето на изборот за судија на соодветниот суд во “Службен весник на Република Македонија”. Бројот на судиите на секој суд го определува Собранието на РМ со одлука, на предлог на општата седница на Врховниот суд на РМ, додека бројот на судиите поротници во секој суд го определува Собранието на Република Македонија на предлог на основните и апелационите судови.
За судија може да биде избран државјанин на Република Македонија кој ги исполнува општите услови определени со закон за засновање работен однос во орган на државната управа, кој е дипломиран правник со положен правосуден испит и кој ужива углед за вршење на судската функција. Покрај овие услови, за судија на основен суд кандидатот треба да има и работно искуство со потврдени резултати на правни работи по полагањето на правосудниот испит над пет години, за судија на апелациониот суд над девет години, а за судија на Врховниот суд над 12 години. За судија на Врховниот суд може да биде избран и редовен или вонреден професор кој предавал повеќе од десет години правен предмет сврзан со судска практика.
Претседател на суд се избира под услови, во постапка и на начин како што се врши избор на судии за време од четири години од редот на судиите во судот, со можност повторно да биде избран на истата функција уште четири години. Доколку претседателот на судот не биде повторно избран на истата функција, продолжува да работи како судија на тој суд.
Условите за избор на судија поротник се: да биде полнолетен државјанин на Република Македонија, да има завршено најмалку средно образование и да ужива углед за вршење на функцијата. Судиите поротници се избираат за време од четири години со можност повторно да бидат избрани.
Републичкиот судски совет за избор на судија го предлага лицето кое има највисоки стручни и работни квалитети од кандидатите кои ги исполнуваат пропишаните услови. Притоа особено се земаат предвид податоците за постигнатите резултати во работата на кандидатот, а по прибавено мислење за стручните и работните квалитети за секое пријавено лице од судот, органот или другото правно лице во кое работи, од судот во кој се избира, повисокиот суд и Врховниот суд на Република Македонија. На седницата на Советот кога се утврдува предлогот за избор и разрешување на судија, свое мислење даваат и министерот за правда и претседателот на Врховниот суд на Република Македонија.
За натамошно јакнење на независноста на судството во Република Македонија се предвидува менување на системот на избор на судии. Насоките во кои ќе се одвиваат овие измени се јасно дефинирани во Стратегијата за реформи на правосудниот систем (види I_Анекс_02). Се предлага изборот на судиите да биде изземен од надлежноста на Собранието како политичко тело и оваа надлежност да биде пренесена на Републичкиот судски совет кој би бил составен првенствено од судии. На тој начин, тие би биле избирани од самото судство што би претставувало основен гаранција за почитувањето на независноста на судството. Значајна новина ќе претставува и воведувањето иницијален тренинг на кандидатите за судии кој би траел меѓу 12 и 15 месеци и би бил изведуван во Школа за судии. Со воведувањето на овие измени ќе биде востановен и систем на напредување во кариерата, при што за избор на судија во повисок суд ќе одлучува Републичкиот судски совет врз основа на јасно дефинирани објективни критериуми.
Разрешување на судиите
Судијата се разрешува во случаи утврдени со Уставот и во постапка определена со закон. Според Уставот, судијата се разрешува: а) ако тоа сам го побара; б) ако трајно ја загуби способноста за вршење на судиската функција, што го утврдува Републичкиот судски совет; в) ако ги исполни условите за старосна пензија; г) ако е осуден за кривично дело на безусловна казна затвор од најмалку шест месеци; д) заради потешка дисциплинска повреда пропишана со закон што го прави недостоен за вршење на судиската функција, што ја утврдува Републичкиот судски совет и ѓ) заради нестручно и несовесно вршење на судиската функција што во постапка утврдена со закон го утврдува Републичкиот судски совет.
Како потешка дисциплинска повреда што го прави судијата недостоен за вршење на судиската функција и поради чие извршување тој може да биде разрешен, се смета: 1) потешка повреда на јавниот ред и мир со која се нарушува неговиот углед и угледот на судот; 2) партиски и политички активности; 3) вршење на јавна функција или професија; 4) предизвикување на потешко нарушување на односите во судот кои значително влијаат врз вршењето на судиската функција и 5) потешка повреда на правата на странките и на другите учесници во постапката со што се нарушува угледот на судот и судиската функција.
Советот поведува постапка за утврдување на дисциплинската одговорност на судија кога постои основано сомнение дека судијата извршил потешка дисциплинска повреда пропишана со закон што го прави недостоен за вршење на судиската функција.
Пред поведувањето на постапката, Советот ќе побара од судијата да се изјасни за наводите на предлогот за поведување на постапка. До поведувањето на постапката постапувањето се остварува доверливо без да се нарушува неговиот углед како судија.
Советот одлучува за дисциплинска одговорност на судиите врз основа на состојбата што ќе ја утврди Комисијата за утврдување на дисциплинската одговорност на судијата. Кoмисијата е составена од тројца членови на Советот од кои еден е претседател на Комисијата. Советот избира членови на Комисијата и ист број заменици за време од три години.
Предлог за поведување постапка за утврдување на дисциплинската одговорност на судијата може да поднесе претседателот на судот, претседателот на повисокиот суд и општата седница на Врховниот суд на Република Македонија. По исклучок од предлог за поведување постапка за утврдување на дисциплинската одговорност на судија на Врховниот суд на Република Македонија, може да поднесе само општата седница на Врховниот суд на Република Македонија.
Предлогот за поведување на постапка за утврдување на дисциплинска одговорност на судија се поднесува во рок од 15 дена од денот на узнавањето за извршена потешка повреда. Постапката за утврдување на дисциплинската одговорност на судијата се поведува во рок од 30 дена од приемот на предлогот.
Поведувањето и водењето нна дисциплинската постапка застарува во рокови определени со одредбите на Законот за работните односи, за поведување и водење на дисциплинска постапка.
На судијата му се доставува предлогот за поведување на постапка за утврдување на дисциплинска одговорност и покана за расправа пред Комисијата. На расправата се поканува подносителот на предлогот, кој во постапката го застапува предлогот за нејзино поведување. Комисијата го распрашува судијата, ги прибавува потребните списи, врши увид и спроведува други извидувања заради утврдување на фактите и околностите во врска со дисциплинската договорност на судијата.
Постапката за утврдување на дисциплинската одговорност на судијата се спроведува законито и ажурно и на начин со кој не се нарушува неговата чест и достоинство.
Советот одлучува по жалбата со двотретинско мнозинство на гласови од вкупниот број на членови. Претседателот на Советот еден од членовите на Советот го определува за известител за дисциплинската одговорност на судијата. По утврдената дисциплинска одговорност на судијата, Советот може да му изрече дисциплинска мерка писмена опомена (укор) или привремено запирање на платата кое не може да биде поголемо од 15% од месечната плата на судијата, во траење од еден до шест месеци.
Судијата се оддалечува од вршењето на функцијата судија за времето додека се наоѓа во притвор. Судијата може да биде оддалечен од вршењето на функцијата судија за времето додека трае истрагата за кривично дело кога е поведена дисциплинска постапка и кога е поведена постапка за негово разрешување.
Именување на јавни обвинители и заменици јавни обвинители
Функционирањето на јавното обвинителство на Република Македонија е уредено со Законот за јавното обвинителство (“Службен весник на Република Македонија“, бр. 38/04). Постапката за именување на јавните обвинители и замениците јавни обвинители започнува со огласувањето во “Службен весник на Република Македонија”. Именување на јавен обвинител, односно заменик јавен обвинител го врши Собранието на Република Македонија по предлог на Владата на Република Македонија по претходно прибавено позитивно мислење од Советот на јавните обвинители. Доколку Владата на Република Македонија не се согласува со прибавеното мислење од Советот на јавните обвинители, може да побара повторно разгледување на мислењето. Ако Советот на јавните обвинители по повторното разгледување со двотретинско мнозинство од своите членови даде позитивно мислење за истиот предлог, Владата е обврзана да го прифати мислењето на Советот на јавните обвинители.
Јавните обвинители се именуваат за време од шест години. Значајна новина воведена со новиот Закон за јавното обвинителство (“Службен весник на Република Македонија“, бр. 38/04) е востановувањето траен мандат на замениците јавни обвинители согласно Препораката (2000) 19 на Комитетот на министри на Советот на Европа, со што се зајакнува нивната самостојност во вршењето на функцијата. За јавен обвинител и заменик јавен обвинител може да биде именуван државјанин на Република Македонија кој ги исполнува општите услови определени со закон за засновање на работен однос во државен орган, дипломиран правник со положен правосуден испит, кој ужива углед за вршење функција на јавен обвинител, односно заменик јавен обвинител. За основен јавен обвинител и заменик јавен обвинител на основно јавно обвинителство, покрај наведените услови, лицето треба да има и работно искуство со потврдени резултати на правни работи од над пет години по положениот правосуден испит, а над девет години за заменик јавен обвинител во вишо јавно обвинителство, за Јавен обвинител на Република Македонија и заменик јавен обвинител на Република Македонија, лицето треба да биде истакнат правен стручњак и да има работно искуство со потврдени резултати на правни работи од над дванаесет години. Значајна новина во Законот претставува одредбата според кој за јавен обвинител во вишото и во основното јавно обвинителство, по правило, се именува од редот на замениците јавни обвинители во тоа обвинителство или јавен обвинител или заменик јавен обвинител од друго обвинителство. Со оваа одредба значајно е зајакната професионализацијата на јавното обвинителство и намалена е можноста за надворешни влијанија во процесот на именување на јавните обвинители.
Дополнителна гаранција за јавниот обвинител кој нема да биде повторно именуван е одредбата според која тој продолжува да врши функција на заменик јавен обвинител во истото јавно обвинителство.
Советот на јавните обвинители е ново тело востановено со Законот за јавното обвинителство. Тој е составен од 9 членови. Членови на Советот на јавните обвинители по функција се Јавниот обвинител на Република Македонија кој е и претседател на Советот, вишите јавни обвинители и основниот јавен обвинител во Скопје, два члена определени од Колегиумот на Јавното обвинителство на Република Македонија од редот на сите јавни обвинители и заменици јавни обвинители и двајца членови определени од Владата на Република Македонија по предлог на министерот за правда.
Советот на јавните обвинители, меѓу другото, е надлежен за давање позитивно мислење за именување на јавен обвнител, односно заменик јавен обвинител; постапува во втор степен во постапка за утврдување на дисциплинска одговорност и утврдување на нестручно вршење на работата и покажување незадоволителни резултати во вршењето на функцијата; и врши други работи утврдени со овој закон.
Престанок на функцијата и разрешување на јавните обвинители и замениците јавни обвинители
Условите за разрешување на јавнен обвинител и заменик јавен обвинител се утврдени во Законот за јавното обвинителство. Тие се разрешуваат доколку сами тоа го побараат; ако трајно ја загубат психофизичката способност за вршење на функцијата во јавното обвинителство, што го утврдува Советот на јавните обвинители врз основа на документација со наод и мислење на надлежна здравствена комисија; кога ќе ги исполнат условите за старосна пензија; ако е осуден за кривично дело сторено со злоупотреба на својата функција или за друго кривично дело на казна затвор подолга од шест месеци, или на пократка казна затвор или друга кривична санкција за кривично дело со кое е непримерен за извршување на функцијата обвинител или заменик; кога ќе се утврди дека извршил потешка дисциплинска повреда на функцијата јавен обвинител или заменик јавен обвинител утврдена со закон, со што го нарушил угледот на функцијата на јавното обвинителство; кога ќе се утврди дека нестручно работи и покажува незадоволителни резултати во вршење на функцијата. Предлогот за разрешување на замениците јавни обвинители во
Јавното обвинителство на Република Македонија и на основните и вишите јавни обвинители и нивните заменици до Собранието на Република Македонија го доставува Јавниот обвинител на Република Македонија, додека предлогот за разрешување на јавниот обвинител на Република Македонија до Собранието на Република Македонија го доставува Владата на Република Македонија.
Во законот е утврдено што се смета за дисциплинска повреда на функцијата, како и нестручно работење или покажување незадоволителни резултати во вршењето на функцијата. Во законот е утврдено дека како потешка дисциплинска повреда на функцијата претставува: потешка повреда на јавниот ред и мир со што се нарушува угледот на јавниот обвинител или заменикот обвинител и угледот на јавното обвинителство; вршење на друга јавна функција или професија; потешка повреда на правата на странките и на другите учесници во постапката со што се нарушува угледот на јавнообвинителската функција; недостојно однесување кон поединци, државни органи или други правни лица во врска со извршувањето на функцијата или надвор од неа.
Како нестручно работење или покажување незадоволителни резултати во вршењето на функцијата јавен обвинител се смета: неизвршување, несовесно или нестручно извршување на службените должности; неоправдано одбивање на службени должности, односно непостапување по упатствата издадени согласно одредбите на овој закон и повреда на прописите за заштита на државна и службена тајна.
Постапката за утврдување одговорност за сторена потешка дисциплинска повреда или нестручно работење или покажување незадоволителни резултати во вршењето на јавнообвинителската функција се поведува по: предлог на Владата на Република Македонија за Јавниот обвинител на Република Македонија; Јавниот обвинител на Република Македонија за сите јавни обвинители и заменици јавни обвинители; виш јавен обвинител за основен јавен обвинител, за заменик виш јавен обвинител и за заменик основен јавен обвинител; и основен јавен обвинител за заменик основен јавен обвинител.
Во Законот за јавното обвинителство како дисциплински санкции се предвидени: јавна опомена; парична казна во висина од 20% на едномесечен износ на платата исплатена во последниот месец пред сторувањето на повредата; и разрешување од функцијата јавен обвинител и заменик јавен обвинител.
Постапката за утврдување дисциплинска одговорност и утврдување нестручно вршење на работата и покажување незадоволителни резултати во вршењето на функцијата ја спроведува Комисија од пет члена чиј состав го одредува Јавниот обвинител на Република Македонија. Пред поведување на постапката Комисијата ќе побара од јавниот обвинител односно заменикот да се изјасни за наводите во предлогот за поведување на постапката. Второстепен орган во постапката за утврдување на дисциплинска одговорност и утврдување на нестручно вршење на работата и покажување незадоволителни резултати во вршењето на функцијата е Советот на јавните обвинители. По одлуката на Советот на јавните обвинители, Јавниот обвинител на Република Македонија до Собранието на Република Македонија поднесува предлог за разрешување на јавниот обвинител или заменикот јавен обвинител.
Јавниот обвинител, односно заменикот јавен обвинител се оддалечува од функцијата додека се наоѓа во притвор, а може да биде оддалечен од функцијата и додека трае истрагата за кривично дело, кога е поведена постапката за утврдување на дисциплинска одговорност за потешка повреда и утврдување на нестручно вршење на работата и покажување незадоволителни резултати во вршењето на функцијата. Одлука за оддалечување од функцијата донесува Јавниот обвинител на Република Македонија, по претходно изјаснување на јавниот обвинител, односно заменикот јавен обвинител, а за Јавниот обвинител на Република Македонија – Владата на Република Македонија по предлог на министерот за правда.
Уставните и законските решенија за изборот на судии и именувањето на јавните обвинители, како и нивното разрешување во практика овозможуваат политички влијанија што во Стратегијата е идентификувано како една од критичните точки врз која што треба да се работи за унапредување на независноста и ефикасноста на судството во Република Македонија.
4. Кои се можните пречки кои на судиите им оневозможуваат да ја уживаат неопходната слобода при одлучувањето по даден предмет?
Судијата не е врзан за правното мислење на повисокиот суд. Начелно, судската практика во Република Македонија не се смета за извор на правото. Традиционално, улогата на судовите се гледа во толкувањето, а не во креирањето на законите. Сепак, судската практика има влијание врз работата на судовите кои во поголема или во помала мера се раководат од неа. Позначајните или карактеристични одлуки редовно се објавуваат во збирки на судски одлуки со што судската практика придонесува за правилна и еднообразна примена на законите. Единството во примената на законите го обезбедува и Врховниот суд како највисок суд во Република Македонија. На општа седница Врховниот суд утврдува начелни ставови и начелни правни мислења, коишто се од битно значење во примена на законите од страна на судовите.
И покрај тоа што во Република Македонија силно е изразен правниот позитивизам, што судовите ги врзува за правните норми, разбирливо е дека позитивизмот не може конзистентно да ги реши компликуваните случаи кои за решение упатуваат кон правните теории и општите правни принципи. Оттука, сосема е јасно што судиите користат морални начела како дополнение на правните правила. Правото во целина, од судиите бара да прифатат, колку што
е можно, дека тоа е структурирано од кохерентен збир на принципи за правдата, правичноста
ипроцесната коректност и бара тие да се применат во случаите што ќе дојдат до нив. Во компликуваните случаи судиите се упатени да применуваат принципи, како барања на правдата или правичноста, бидејќи тие имаат димензија на тежина и важност што ја немаат правилата. Судиите нив ги користат како дополнение на правилата. Оперативна може да биде
иопределена политика, исто така своевиден стандард, што ги поставува целите на заедницата од економска, политичка или социјална природа.
Во основните начела од Законот за судовите (“Службен весник на Република Македонија“, бр. 36/95, 45/95 и 64/02) е утврдено дека е забранет секаков облик на влијание врз судија во врска со судење по одредени предмети, а посебно јавното истапување заради влијание врз текот и исходот на судската постапка. Судската одлука може да ја менува или укинува само надлежен суд и во постапка пропишана со закон.
Судија не може да биде повикан на одговорност за мислење и одлучување при донесување на судските одлуки, а врз судија при одлучувањето не може да се вршат ограничувања, влијанија, поттикнувања, притисок, закана, како и директно или индиректно мешање во постапката. Судиската функција е неспоива со каква и да е друга јавна функција или професија. Судија не може да членува и да врши политичка функција во политичка партија или да остварува партиски и политички активности. Судијата не смее да прима подароци од странки или лица кои директно или индиректно имаат интерес во судењето. Независноста на судиите е обезбедена и со трајниот мандат (судијата се избира без ограничување на траење на мандатот), но и со имунитетот кој го уживаат, согласно член 100 од Уставот на Република Македонија.
Процесните закони содржат одредби кои укажуваат на неповредливост на дискреционите права на судиите при одлучувањето.
Имено, со членот 8 од Законот за парничната постапка (“Службен весник на Република Македонија”, бр.33/98 и 44/02), е утврдено дека судот одлучува кои факти ќе ги земе како докажани по свое убедување врз основа на совесна и грижлива оценка на секој доказ посебно и сите докази заедно, како и врз основа на резултатите од целокупната постапка.
Со членот 339 од Законот за кривичната постапка (“Службен весник на Република Македонија”, бр.15/97, 44/02 и 74/04) е утврдено дека судот ја заснова пресудата само врз фактите и доказите што се изнесени на главниот претрес. Судот е должен совесно да го оцени

секој доказ поединечно и во врска со другите докази и врз основа на таква оцена да изведе заклучок дали некој факт е докажан.
Судиите донесуваат одлуки врз основа на слободна оцена на доказите и примена на законите. Тоа значи дека судот не е врзан со формални доказни правила туку доказите ги цени слободно и според свое уверување. Сепак Законот за кривична постапка предвидува строги доказни забрани во однос на доказите прибавени на незаконит начин или со кршење на слободите и правата утврдени со Уставот, законот и ратификуваните меѓународни договори, како и доказите произлезени од нив. Ваквите докази не може да се користат и врз нив не може да се заснова судската одлука. Во Република Македонија обезбедени се сите уставни и законски претпоставки за непристрасно одлучување и оневозможување на било каков вид на притисок во донесувањето на судските одлуки.
Сепак, во услови на транзиционен процес, спроведување на приватизација, процес на редистрибуција на моќта, како и појавата на организираниот криминал се зголеми потенцијалот за притисок врз судиите. Од друга страна, платите на судиите се непропорционални на статусот, достоинството и одговорноста на нивната функција.
Извесна индиректна пречка за остварување на потполна дискреција може да биде постојниот начин на избор и унапредување на судиите, со можно политичко влијание. За решавање на овој проблем, Стратегијата за реформа на правосудниот систем предлага соодветно решение (види I_Анекс_02).
5.Колкав е процентот на жалби спореден со бројот на првостепени одлуки во граѓански
икривични предмети?
Процентот на вложени жалби против првостепените пресуди во кривичните и граѓанските предмети е приложен во следнава табела:
Извор: Државен завод за статистика
Според изнесениве податоци, во периодот 2001-2004 година процентот на вложени жалби против првостепени судски пресуди во кривични предмети е 32,50 %, во граѓански предмети 41,9%, додека во стопански предмети 40,7%.
6. Колку е просечното времетраење на постапката во а) граѓански и б) кривични предмети? Во случај на одлагање на постапката по случајот, на кои проблеми главно се должи тоа? (на пр. сложена постапка на достава, намерно одолговлечување од страна на адвокатите, продолжување на периодот за собирање докази, непојавување на сведоци, непојавување на судски вештаци, обем на работа околу регистрација на претпријатија, обем на работа заради големиот број жалби, непостоење на механизам за алтернативно решавање на споровите, сложен систем на управување со предметот, недостаток на техничка опрема).

Просечното времетраење на постапката во граѓанските предмети и на постапката до донесување на одлука во кривични предмети е изложено во приложената табела:
Досегашните анализи на функционирањето на судскиот систем во Република Македонија укажуваат дека доставата претставува една од основните причини за оддолговлекување на постапката. Законските одредби што ја уредуваат оваа материја оставаат голем простор за злоупотреба од страна на учесниците во постапката преку избегнување на примање на судски покани или списи, но и поради погрешно наведена или прикривање на точна адреса. Начелото на лична достава, кога се работи за физички лица, што е прифатено во процесното законодавство (казнено и граѓанско) како услов што е поврзан со индивидуалните слободи и права, не кореспондира доследно со другите прописи (за пријавување на живеалиште) што би овозможило поголема граѓанска дисциплина и функционирање на системот наречен “поштенско сандаче”.
Исто така, законите даваат можност институтот изземање да биде користен во постапката во недоглед (во постапките често покрај барањето за изземање на судечкиот судија, по негативно одлучување за ваквото барање се бара изземање на претседателот на судот па и на самиот суд, и тоа повеќе пати во текот на постапката по ист предмет).
Честото одлагање на расправите, односно главните претреси се јавува и како резултат на непојавување на странките, адвокатите, сведоците или вештаците пред судот и покрај уредната достава. Ваквата појава е карактеристична особено кај предмети во кои има повеќе странки, односно обвинети и адвокати.
Постојните законски решенија согласно кои во постапката по жалба може да се истакнуваат нови факти и докази директно влијаат на оддолговлекување на постапката (доколку некоја од странките е незадоволна од одлуката на судот, со истакнување на нови факти и докази во жалбата ја остварува можноста предметот да биде укинат од повисок суд и вратен на повторно одлучување).
Во однос на алтернативното решавање на споровите, во Република Македонија не постои развиен систем на алтернативно решавање на спорови. Медијацијата не е предвидена ниту во граѓанската, ниту во кривичната постапка. Законот за парнична постапка во Глава 30 (“Службен весник на Република Македонија” бр.33/98 и 44/02) ја уредува постапката пред избрани судови, но нивното користење е многу мало.
Како причини за оддолговлекување на постапката се наведуваат и непостоењето на соодветни регистри и евиденции, но и ниското ниво на техничка опременост на судовите за управување со предметите. Имено, се уште недостасува интегриран, дистрибуиран и овластен пристап до квалитетни информации, како и генерирање и складирање на сите документи од започнување на случајот до негово перманентно архивирање (несоодветно раководење со документите).
Воедно, протокот, организирањето и анализата на податоците претставува бавен процес.

7. Ве молиме дадете статистички податоци (одделни податоци за граѓанските, кривичните и управните предмети) за бројот на нерешени предмети во изминатите пет години.
Во приложените табели на одговорот на ова прашање се содржани примените нови предмети во работа, решените предмети во тековната година, вкупниот број предмети во работа и заостатокот на предмети на крајот од годината. Дадените податоци се за Врховниот суд на Република Македонија, апелационите судови и основните судови во Република Македонија.
Од изнесените податоци може да се заклучи дека ако се изземат управните спорови, Врховниот суд по граѓанските и кривичните предмети постапува ажурно. Исто така, во своето постапување се ажурни и апелационите судови. Во постапувањето на основните судови, најголем број од предметите се од областа на прекршоците. Исто така, голем дел од новопримените предмети за работа во судовите се извршните граѓански (општи и стопански) предмети.
Од анализата на постапувањето на судовите во Република Македонија може да се заклучи дека тие успеваат да решат скоро онолку предмети колку што се примаат во работа секоја година.
П Р Е Г Л Е Д на вкупниот обем на предметна работа и вкупните резултати по сите видови предмети
кај ВРХОВНИОТ СУД НА РМ за период од 1999 - 2003 година

П Р Е Г Л Е Д на вкупниот обем на предметна работа и вкупните резултати по сите видови предмети
кај АПЕЛАЦИОНИТЕ СУДОВИ за период од 1999 - 2003 година

8. Дали има планови за да се намали бројот на заостанати предмети? Доколку има дадете информации.
Од анализата на податоците дадени во одговорот на прашањето I_D_7, може да се изведе заклучок дека најголемиот заостаток на предмети е во основните судови. Според приливот на предметите и динамиката на нивното решавање, апелационите судови се ажурни во своето постапување. Доколку се анализира структурата на заостатокот на предмети, може да се издвојат три најкритични тесни грла во судовите: прекршоците, извршните граѓански предмети и управните спорови.
Причините за заостатокот на предметите во судовите се комплексни; еден дел се од објективен, а друг од субјективен карактер. Како најкарактеристични се проблемите со доставата, злоупотребите на процесните права од учесниците во постапката, одредени слабости во процесните закони, организациската поставеност на судовите и сл. Големиот број на судски предмети е последица и на спроведената приватизација, отпуштањето работници поради економските реформи, потоа на појавата на специфичните форми на организиран криминал и други феномени карактеристични за општествата во транзиција.
Заради надминување на проблемот со заостатокот на предметите во судовите, Република Македонија презема сериозни мерки и активности, дефинирани во Стратегијата за реформа на правосудниот систем (види I_Анекс_02). Зголемувањето на ефикасноста на судството претставува краткорочен приоритет во рамките на реформата на правосудниот систем што ќе се оствари со дејствување во повеќе насоки. Поедноставувањето на постапките, промената на организациската поставеност и надлежноста на судовите, заокружувањето на процесот на инсталирање информатичка технологија во судовите и воведувањето систем на алтернативно решавање на споровите се клучните пунктови на кои ќе се дејствува во рамките на реформата на правосудниот систем на Република Македонија. Ефектите од овие реформи се огледаат во зголемувањето на ефикасноста на судството и во јакнењето на неговата независност.
Имено, ќе бидат предложени измени во Законот за судовите (“Службен весник на Република Македонија” бр.36/95, 45/95 и 64/03), во однос на должноста и одговорноста за управување со предметите и организирањето на судската доставна служба или за ангажирање на специјални доставни служби. Паралено со оваа активност, ќе бидат предложени соодветни измени во процесните закони што се однесуваат на доставата.
Поедноставувањето на судските постапки претставува основен предуслов за зголемувањето на ефикасноста на судството. Во таа насока извршени се реформи на кривичното процесно законодавство, а во најскоро време се очекува да бидат донесени и новиот Закон за парничната постапка (Собраниска процедура – завршена е првата фаза) и Законот за извршување и обезбедување (Собраниска процедура – втора фаза) кој предвидува новини што ќе овозможат ефикасно извршување на граѓанските пресуди.
Во сферата на кривичното процесно законодавство, заради забрзување на казнената постапка во Законот за кривична постапка (“Службен весник на Република Македонија” бр.15/97, 44/02 и 74/04) и Законот за прекршоците (“Службен весник на Република Македонија” бр.15/97 и 35/97) се вградени решенија засновани врз европските стандарди за забрзување на постапката и за остварување на правото на судење во “разумен рок”. Измените се однесуваат на ефикасноста на доставата, елиминирањето на злоупотребите на процесните правила од страна на учесниците во постапката заради нејзино одолговлекување, скратување на роковите, преиспитување на правните лекови и начинот на одлучување по нив.

Во новиот Закон за парничната постапка кој е во собраниска процедура (завршена е првата фаза) измените се насочени во правец на: јасно поставување на позицијата на судот и на странките во парницата, внесување повеќе ред и дисциплина во преземањето на парничните дејствија, овозможување барањата и предлозите упатени до судот да бидат јасни, прецизни и аргументирани и дадени во определен временски рок за да може судот правилно да го примени законот и да пресуди. Со новиот закон ќе се ревидира и начелото на материјална вистина, односно истражното и расправното начело, и товарот на докажување ќе се префрли на странките, ќе се зајакне начелото на концентрација на постапката и ќе се оневозможи да се истакнуваат нови факти и нови докази во постапка по жалба, ќе се ревидираат условите и постапката за изземање, ќе се воведат парични казни за злоупотреба на процесните овластувања од страна на странките во постапката, доставата ќе се уреди на нов начин, ќе се напушти институтот мирување на постапката и ќе се редефинираат одделни вонредни правни лекови.
Во однос на алтернативното решавање на споровите, со оглед дека вонсудското решавање на споровите, со користење на институтот медијација, најдиректно влијае врз намалување на бројот на судските предмети и врз растоварувањето на судството од непотребно постапување по предмети кои би можеле да бидат решени на овој начин, во Стратегијата се утврдува како потреба изготвување на Закон за медијација, со кој треба да бидат регулирани случаите и различните форми на посредување и помирување и на арбитражно решавање на споровите, како и правното дејство на актите и одлуките донесени во таква вонсудска постапка.
Во однос на големиот обем на работа на судовите околу регистрација на претпријатијата, во Стратегијата се предвидува ваквата регистрација да се врши надвор од судовите, а тие само ќе утврдуваат факти за регистрацијата. Целта која треба да се постигне е меѓудругото, ослободување на судовите од постапување по чисто административни работи поврзани со регистрацијата на претпријатијата и забрзување и поедноставување на самата постапка за регистрација.
Во сферата на управните спорови, се предвидува нивно изземање од надлежноста на Врховниот суд на Република Македонија и пренесување во надлежност на првостепен суд.
Реформите кои имаат за цел да се намали заостатокот на прекршочните предмети се поделени во две фази. Во првата фаза ќе биде донесен нов Закон за прекршоци, во кој со предвидувањето на претходна постапка на мандатни санкции и посредување и порамнување меѓу органот надлежен за покренување прекршочна постапка и сторителот на прекршокот треба да биде намален притисокот врз судовите за водење прекршочна постапка. Втората фаза ќе опфаќа пристапување кон измени на уставните одредби, со кои се предвидува исклучително судска надлежност за прекршоците како вид на казниви дела. Со новото уставно решение треба да се предвиди надлежност за решавање на одделни најлесни прекршоци во сообраќајот, царините, финансикото и стопанското работење од страна на органите на управата, со уставни и законски гаранции за судска заштита на граѓаните од незаконитите акти на државната управа.
Во однос на мерките и активностите кои се однесуваат на промените во организациската поставеност и надлежностите на судовите особено е значајно воведувањето двоен систем на првостепена надлежност преку востановување виши судови и транфсормација на одделни судови со “мала надлежност” во судски одделенија.
Заради поедноставување и забрзување на постапките пред судовите и поефикасно управување со судските предмети, ќе се интензивира имплементацијата на Проектот за правосудниот информационен систем со изведбените потпроекти што се однесуваат на сите сегменти на судството како продолжение на веќе реализираниот проект на воведување информатичка технологија во судовите. Имено, овој проект започна со програмата ФАРЕ 2000 и истиот ќе се доврши со CARDS 2003.

9. Колкава е стапката на извршување на граѓански и кривични одлуки (во проценти)? Колку време поминува, во просек меѓу донесувањето и извршувањето на одлуката? Дали има план за да се подобри извршувањето? Колкав број од заостанатите предмети е поврзан со извршувањето на пресудите во граѓанските предмети?
Просечно време кое изминува меѓу донесувањето и извршувањето на граѓански и кривични одлуки
Сферата на извршувањето на граѓанските пресуди претставува еден од најголемите проблеми во судството: така, на крајот од 2003 година има заостаток од околу 175.000 извршни општи предмети и околу 35.000 извршни стопански предмети. (види подетално I_D_6 и I_D_7)
Веќе лоцираните слабости во системот на извршување на граѓанските пресуди како што се: несоодветната правна рамка, фаворизирањето на должникот за сметка на доверителот што е рецидив од претходниот систем, непостоење соодветни регистри и евиденции и ниското нивно на техничка опременост и материјално-кадровска екипираност на одделите за извршување во судовите, сметаме дека во голем дел ќе бидат надминати со донесувањето новата законска рамка.
Со новиот Закон за извршување и обезбедување, кој е во Собраниска процедура – втора фаза, се скратуваат роковите за користење на правото на приговор и правото на жалба, ќе бидат значително редуцирани основите за користење на институтите жалба и приговор, ќе биде развиен концепт со кој ќе се напушти позицијата за фаворизирање на должникот, ќе биде создадена основа за кадровско екипирање и материјално-техничко опремување на одделите за извршување во судовите и ќе биде развиен систем на спроведување на извршувањето надвор од судовите, од овластени лица кои дозвола за работа ќе добиваат од страна на министерот за правда.
Заради подобрување на користењето на одредени евиденции и регистри во државата со цел на надлежните судски органи и на странките да им бидат достапни информации за должниците неопходни во постапката за извршување, ќе бидат предложени измени во законите за централниот регистар, банкарското работење, катастарот и судскиот регистар.
Врз основа на погоре наведеното, проблемот со извршувањето на граѓанските предмети е детектиран при подготовката на Стратегијата за реформа на правосудниот систем и на истиот му е дадено приоритетно значење како активност која треба да се преземе на краток рок. (види I_Анекс_02)
10. Ве молиме опишете ја постапката за извршување на пресудите во граѓански предмети. Дали вообичаено е потребно судијата да донесе одделна одлука за извршување?
Во Република Македонија, со Законот за извршната постапка (“Службен весник на Република Македонија” бр.53/97, 59/00 и 64/03), се уредени правилата според кои судот постапува заради присилно извршување на судска одлука која гласи на исполнување на обврска, како и заради обезбедување на побарувања (член 1).
Постапките за извршување и за обезбедување се поведуваат на предлог на доверителот, а кога тоа е определено со закон и по службена должност. Извршување и обезбедување дозволува и спроведува судот (член 3). Во постапката за извршување и обезбедување судот е должен да постапува итно.
За извршување на одлуки во граѓански предмети потребно е судијата да донесе одделна одлука која се донесува во извршна постапка.
Извршната постапка во прв степен ја води и одлуките ги донесува судија поединец, а во втор степен-совет од тројца судии. Одлуките се донесуваат во вид на решение или заклучок. Со заклучок му се издава налог на службено лице за спроведување на одредени дејствија и се одлучува за други прашања поврзани со управувањето на постапката.
Во спроведувањето на постапката судот го дозволува извршувањето врз основа на извршна исправа (судска одлука, судско порамнување, одлука и порамнување во управна постапка ако гласат на исполнување на парична обврска, нотарска исправа) или веродостојна исправа (фактура, меница, чек, јавна исправа, извод од заверени деловни книги, согласно закон заверена приватна исправа, исправа која има значење на јавна исправа).
Во предлогот за извршување мораат да бидат назначени доверителот и должникот, извршната или веродостојната исправа, обврската на должникот, средството и предметот на извршување и други податоци што се потребни за спроведување на извршувањето. Повеќе доверители кои ги остваруваат своите парични побарување спрема ист должник и на ист предмет на извршување се намируваат по оној ред по кој стекнале право да се намират од тој предмет.
Судот донесува решение за предлогот, кое ги содржи истите елементи како и предлогот. Решението за извршување се доставува до доверителот и до должникот, а решението со кое се одбива предлогот за извршување се доставува само до доверителот. По донесување на решение, судијата презема извршни дејствија за присилно извршување на судска одлука која гласи на исполнување на обврска, како и заради обезбедување на побарувања. Извршувањето се спроведува во границите определени во решението за извршување.
Во постапката за извршување предвидени се правни лекови и тоа: жалба како правен лек против решение за извршување донесено во прв степен врз основа на извршна исправа и приговор како правен лек против решение за извршување донесено врз веродостојна исправа. Жалбата се изјавува во рок од 8 дена од денот на доставувањето на првостепеното решение. Против правосилна одлука донесена во постапка за извршување и обезбедување не е дозволена ревизија, ниту повторување на постапката.
Ако извршната исправа е правосилно укината, преиначена, поништена или ставена вон сила, ако во текот на извршната постапка го намирил доверителовото побарување, ако решението за извршување е правосилно укинато или преиначено, ако извршувањето што е спроведено врз паричните средства што се водат на сметка на должникот кај носителот на платниот промет или со исплата на готови пари е прогласено недопуштено, тогаш должникот може да поднесе предлог до судот за противизвршување, барајќи доверителот да му го врати она што го добил со извршувањето.
Извршувањето заради наплата на парично побарување може да се спроведе преку: извршување врз подвижни предмети, извршување врз парично побарување на должник, извршување врз побарување да се предадат или испорачаат подвижни предмети или да се предаде недвижност, извршување на акции, извршување врз други имотни права и извршување на недвижности. Извршувањето врз подвижни предмети се спроведува со попис и со процена на предметите, со продажба на предметите и со намирување на доверителот од износот добиен со продажбата. Извршување врз парично побарување на должник се спроведува со забрана и со пренос, ако со овој закон за одделни случаи поинаку не е определено. Извршување врз недвижности се спроведува со прибелешка на решението за извршување во јавна книга, со утврдување на вредноста на недвижноста, со продажба на недвижноста и со намирување на доверителите од износот добиен со продажбата. Во Законот се предвидени посебни одредби за извршување врз имотот на правни лица заради наплата на парично побарување.
Извршување заради остварување на непарично побарување се спроведува преку: предавање и испорака на подвижни предмети, испразнување и предавање на недвижности, обврска на дејствие трпење или несторување, враќање на работник на работа, запишување на права во јавна книга, делба на предмети и давање изјава на волја.
Во Законот посебно е уредена постапката за обезбедување. Како средства за обезбедување можат да се дозволат само заложно право на недвижност, засновање на заложно право врз недвижни и подвижни предмети врз основа на спогодба на странките, претходни мерки и привремени мерки.
Законот за извршна постапка во член 12 предвидува ограничување во однос на извршувањето или обезбедувањето врз имот на странска држава во Република Македонија. Имено, ваквото извршување или обезбедување може да се дозволи само со претходна согласност од министерството за правда. Оваа согласност не е потребна доколку странската држава изречно се согласила со извршувањето, односно обезбедувањето.
11. Како обезбедувате физичките и правните лица од државите-членки на ЕУ да имаат пристап кон судовите без да бидат дискриминарани во споредба со вашите државјани?
Начелото на еднаквост на граѓаните пред судовите произлегува од општото начело на еднаквост на граѓаните содржано во член 9 од Уставот, согласно кое граѓаните на Република Македонија се еднакви во слободите и правата независно од полот, расата, бојата на кожата, националното и социјалнoта потекло. Граѓаните пред Уставот и законите се еднакви.
Положбата на странците е утврдена во член 29 од Уставот (“Службен весник на Република Македонија”, бр.52/91, 01/92, 31/98, 91/01 и 84/03), според кој странците во Република Македонија уживаат слободи и права гарантирани со Уставот, под услови утврдени со закон и меѓународни договори.
Уставните одредби за еднаквост на сите пред законот и за еднакво право на заштита на граѓанските права се операционализирани во Законот за судовите (“Службен весник на Република Македонија”, бр.36/95, 45/95 и 64/03). Според член 7 од овој Закон, секој има право на еднаков пристап пред судовите во заштитата на неговите права и правно заснованите интереси. Секој има право на законито, непристрасно, чесно и во разумен рок судење. Никому не може да му биде ограничен пристапот пред судовите поради недостиг на материјални средства.
Правото на фер судење во Република Македонија му се гарантира на секој што е обвинет за кривично дело, независно дали е државјанин на Република Македонија, странец или лице без државјанство. Дотолку повеќе, странците имаат дополнителни гаранции за пристап до конзуларните и дипломатските претставништва во ситуација кога се лишени од слобода или притворени, како и право на бесплатен преведувач во текот на полициската и судската постапка.
Во поглед на граѓанската постапка, Законот за решавањето на судирите на законите со прописите на другите земји во одредени односи (“Службен лист на СФРЈ“, бр. 43/82 и 72/82), во членот 82 предвидува обврска за странските државјани, при поднесување на тужба пред македонските судови, да даваат cautio iudicatum solvi (обезбедување на процесните трошоци на барање на тужената странка). Од оваа обврска, странските субјекти можат да бидат ослободени, доколку спрема државата од која потекнуваат, Република Македонија има воспоставено дипломатски или фактички реципроцитет.
Спрема државите – членки на Европската Унија, Република Македонија има воспоставено дипломатски реципроцитет во поглед на ослободувањето од обврската за давање на cautio iudicatum solvi, преку ратификувањето на следните меѓународни конвенциии:

−Конвенцијата за граѓанската судска постапка, од Хаг, 1 март 1954 година (“Службен лист на ФНРЈ - Меѓународни договори“, бр. 06/1962); и
−Конвенцијата за олеснувањето на меѓународниот пристап пред судовите, од Хаг, 25 октомври 1980 година (“Службен лист на СФРЈ - Меѓународни договори“, бр. 04/88).
Со овие две Хашки конвенции, на правните и физичките лица од Европската Унија им се гарантира и правото на ослободување од судските трошоци, во случај на лоша материјална состојба.
Спрема државите-членки на Европската Унија, кои не се членки на споменатите Хашки конвенции, ослободувањето од плаќање на cautio iudicatum solvi се остварува по основ на фактички реципроцитет.
Република Македонија ја има ратификувано Европската конвенција за човековите права и основните слободи со дополнителни протоколи и Меѓународниот пакт за граѓански и политички права на ООН, при што уставните и законските решенија се во согласност со истите. Правата за пристап до судовите и правото на непречено уживање на приватната сопственост гарантирани со Европската конвенција за правата на човекот во Чл.6 и Протокол бр.1, Република Македонија ги гарантира на сите лица под нејзина јурисдикција, што значи и на странски физички и правни лица. Оваа конвенција е дел на домашниот правен поредок и непосредно применлива од судовите (чл. 98 и 118 од Уставот на Република Македонија).
12.Притвор а) Колку просечно трае притворот?
b)Ве молиме опишете ги правилата и постапките кои го регулираат притворот и особено оние кои се однесуваат на продолжување на притворот.
c)Како се обезбедуваат хумани и безбедни услови за притворените лица (во однос на почитувањето на меѓународните стандарди за човекови права) од страна на полицијата, судските органи, обвинителството и затворскиот систем? Какви мерки се преземаат доколку таквите стандарди не се почитуваат?
d)Дали полицајците, затворските и други службеници се обучуваат за човековите права, вклучително и за правата на жените и малцинствата?
е) Кои мерки се воведени за спречување и гонење на појавите на мачење и друго нечовечно или понижувачко постапување?
a)
Просечното траење на притворот во 2001 година изнесувало 39 дена, во 2002 година 41 ден, во 2003 година 44 дена, а во првите шест месеци од 2004 година просечното траење на притворот изнесува 46 дена. (статистички податоци од Државниот завод за статистика)
b)
Согласно член 12 од Уставот на Република Македонија (“Службен весник на Република Македонија” бр.52/91, 1/92, 31/98, 91/01, 84/03) слободата на човекот е неприкосновена. Никому не може да му биде ограничена слободата, освен со одлука на судот и во случаи и во постапка утврдена со закон.
Притворот до подигнување на обвинението, по одлука на суд, може да трае најдолго 180 дена од денот на притворувањето. По подигнување на обвинението, притворот го продолжува или го определува надлежниот суд во случај и во постапка утврдени со закон.
Согласно одредбите на член 1 став 2 од Законот за кривичната постапка (“Службен весник на Република Македонија” бр.15/97, 44/02 и 74/04) слободата и правата на обвинетиот и на други лица, пред да се донесе правосилна пресуда, можат да бидат ограничени само во мера која е нужна и под услови што ги предвидува законот.
Една од мерките што можат да се преземат према обвинетиот за обезбедување на негово присуство и за успешно водење на кривичната по стапка е притворот.

Во Законот за Кривична постапка (член 183) е уредено дека притвор може да се определи само под услови предвидени со овој закон. Траењето на притворот мора да биде сведено на најкратко нужно време. Сите органи што учествуваат во кривичната постапка и органите што пружаат правна помош, се должни да постапуваат со особена итност ако обвинетиот се наоѓа во притвор. Во текот на целата постапка притворот ќе се укине штом ќе престанат причините врз основа на кои бил определен.
Согласно членот 184 од Законот, притвор против лице може да се определи ако постои основано сомневање дека определено лице сторило кривично дело и ако:
−лицето се крие, ако не може да се утврди неговиот идентитет или ако постојат други околности што укажуваат на опасност од бегство;
−постои основан страв дека ќе ги уништи трагите на кривичното дело или ако особени околности укажуваат дека ќе ја попречува истрагата со влијание врз сведоците, соучесниците или прикривачите;
−особени околности го оправдуваат стравот дека ќе го повтори кривичното дело, или ќе го доврши обиденото кривично дело или дека ќе стори кривично дело со кое се заканува.
Притвор задолжително се определува кога постои основано сомнение дека лицето сторило кривично дело за кое може да се изрече казна доживотен затвор.
Притвор определува истражен судија. Против решението за притвор притвореното лице има право на жалба до советот во рок од 24 часа од часот на предавањето на решението. Ако притвореното лице прв пат се испитува по истекот на овој рок, може да изјави жалба при тоа испитување. Жалбата со препис од записникот за испитувањето, ако притвореното лице е испитано, и решението за притворот се доставуваат веднаш до советот. Жалбата не го задржува извршувањето на решението. Советот што одлучува за жалбата е должен да донесе одлука во рок од 48 часа.
Притвор со решение на истражен судија или притвор кој за прв пат е определен за време на истрага со решение на совет (советот е составен од тројца судии) може најдолго да трае до 30 дена од денот на лишување од слобода. Во времетраењето на притворот се засметува секое лишување од слобода. Во текот на истрагата, погоре наведениот совет притворот може да го продолжи најмногу за уште 60 дена. Доколку се работи за кривично дело за кое може да се изрече казна затвор во траење од најмалку пет години, по истекот на рокот од 60 дена, советот на непосредно повисок суд може да го продолжи за уште најмногу 90 дена. Вкупното траење на притворот во истрагата не може да биде подолго од 180 дена, а со истекот на овој рок притворениот веднаш се пушта на слобода. Во текот на истрагата истражниот судија може да го укине притворот (член 189 и 190).
По подигнување на обвинението до завршување на главниот претрес притвор може да се определи, продолжи или укине само со решение на совет и тоа по службена должност или на барање на овластен тужител. Вака определениот притвор може да трае најмногу до една година (за кривични дела за кои може да се изрече казна затвор до 15 години) и најмногу до две години (за кривични дела за кои може да се изрече казна доживотен затвор). Советот кој одлучувал за притворот е должен и без предлог на странките, по истекот на 30 дена од правосилноста на последното решение за притвор, да испита дали се уште постојат причини за притвор и да донесе решение за укинување или продолжување на притворот. Доколку обвинетиот побегне од притвор, роковите за притвор течат одново (член 191).
Пред подигнување на обвинителен предлог во скратена постапка, притворот може да трае толку колку што е потребно да се извршат истражните дејствија, но не повеќе од осум дена, а од поднесувањето на обвинителниот предлог до завршувањето на главниот претрес притворот може да трае најдолго 60 дена.(член 419)
c)
Постапувањето со притворените лица е регулирано со Законот за кривична постапка. Основен принцип е дека при извршувањето на мерката притвор не смее да се навредува личноста и достоинството на обвинетиот и дека спрема притвореникот можат да се применуваат само ограничувањата што се потребни да се спречи бегство и договор што би можел да биде штетен за успешно водење на постапката. Положбата на притворените лица за време на издржувањето на притворот детално е регулирана со повеќе одредби од законот со кои се пропишуваат правата на притворените лица. На притворените лица им се признава правото на осумчасовен непрекинат одмор во време од 24 часа како и право на престој на отворен простор во затворот најмалку два часа дневно кои што права им се признаваат безусловно. Покрај тоа, притворените лица имаат право да се хранат на свој трошок, да носат своја облека и да се служат со своја постелнина, на свој трошок да набавуваат книги, весници и други работи што им одговараат на нивните редовни потреби, но само доколку тоа не би било штетно за успешно водење на постапката за што одлучува органот што ја спроведува истрагата.
По одобрение на истражниот судија што ја спроведува истрагата и по негов надзор, притвореникот можат, во границите на куќниот ред, да го посетуваат блиски роднини, а по негово барање - лекар и други лица. Одделни посети можат да се забранат ако поради тоа би можела да настане штета за водењето на постапката. Со знаење и под надзор на органот што ја спроведува истрагата, притвореникот може да се допишува со лица надвор од затворот. Правото на испраќање и примање писма и пратки може да биде забрането доколку истите се штетни за водење на постапката, но никогаш не може да се забрани испраќање на молба, жалба или поплака.
Странските државјани кои се наоѓаат во притвор по одобрение на истражниот судија можат да ги посетуваат шефови на дипломатско конзуларните претставништва во Република Македонија (доколку се нивни државјани). Одобрение за посета ќе се побара преку Министерството за правда. Исто така и претставниците на Европскиот Комитет за превенција од тортура или понижувачко однесување или казнување на Советот на Европа и претставници на Меѓународниот Комитет на Црвениот крст по одобрение на истражниот судија можат да ги посетуваат притворените лица. На барање на Комитетот за превенција од тортура истражниот судија е должен да им одобри посета на притворените лица и разговор кај нив. Овие посети се остваруваат без надзор.
Во случај на сторување на дисциплински престап, истражниот судија односно претседателот на советот може да изрече дисциплинска казна ограничување на посети, којашто меѓутоа, не се однесува на општењето на притвореникот со бранителот. Против решението за изречената дисциплинска казна е дозволена жалба до советот на судот. (член 193 – 196)
Законот за Кривична постапка со одредбата од член 197 го уредува и надзорот над притворениците. Овој надзор го спроведува претстедателот на судот или судија што тој ќе го определи, при што не може да биде определен истражен судија. Согласно одредбата од законот тие се должни да ги посетуваат притворениците најмалку еднаш неделно, при што доколку е потребно без присуство на надзорник или стражар да се информираат за тоа како се хранат, како се снабдуваат со други потреби и како се постапува со притворениците. Доколку се уочат неправилности, претседателот на судот или судијата што тој го определил должни се да преземат мерки за отстранување на неправилностите. При ваквите посети може да присуствува и јавниот обвинител.
Во поглед на дисциплинската одговорност на припадниците на службата за обезбедување и воопшто на затворскиот персонал, Законот за извршување на санкции (“Службен весник на Република Македонија”, бр. 3/97, 23/99 и 74/04) упатува на општите прописи од работен однос, т.е. на Законот за работните односи и Законот за органите на управа (од член 205 до 212) кои предвидуваат дисциплинска одговорност на работникот за повреди на работните обврски и други повреди на работната дисциплина кога тие се направени по негова вина, а особено ако доверените работи и задачи не ги врши совесно и уредно, ако не се придржува кон законот и другите прописи или кон правилата за однесување за време на работа или во врска со работата.
Случаите на непрофесионално постапување на полициските службеници се предмет на истражување на Секторот за професионални стандарди (МВР). Непостапување по утврдените процедури повлекува дисциплинска и/или кривична одговорност на полициските службеници. Во 2002 година до Секторот за внатрешна контрола и професионални стандарди при МВР се пристигнати 220 претставки, кои резултирале со 66 дисциплински постапки. Наспроти тоа, во 2003 година е постапувано по 770 претставки, од кои 273 завршиле со дисциплинска постапка (точка 28 од Извештајот на Комитетот за превенција од тортура КПТ од јули, 2004 година).
Во извештајот КПТ се констатира напредок за битни прашања: во споредба со претходните посети, делегацијата доби помалку наводи за лош третман за лицата лишени од слобода (точка 7). Меѓутоа, се констатира дека остануваат сериозни проблеми во врска со системот на одговорност.
Повеќе за националните законодавни и управни мерки насочени кон спречување на појавата на мачење, нечовечно или понижувачко постапување или казнување во државните установи, затвори или полициски станици; за нивната усогласеност со меѓународните стандарди за човекови права; за мерките кои овозможуваат инспекција на местата каде се сместени лицата лишени од слобода или полициските станици; како и за правните лекови наменети за жртвите, види подетално I_H_12.
d)
Инкорпорирањата на човековите права во обуката на македонската полиција, е процес кој Министерството за внатрешни работи го прифати како потреба за квалитетно и професионално, ефективно и ефикасно извршување на работните задачи.
Обуките кои се вршат од областа на човековите права и слободи се во рамките на континуираното стручно усовршување како образовен процес во Полициската Академија со посебен предмет во наставниот курикулум “Човекови права и полицијата”, како дополнителна обука и преку разни курсеви за преквалификување и остручување. Семинарите “Човековите права и полицијата и работата на полицијата во демократското општество”, кои Министерството за внатрешни работи ги реализира заедно со ОБСЕ и Хелсиншкиот комитет за заштита на човековите права, посебно внимание обрнуваат на почитување на човековите права во услови на задржување во Полициска станица.
Со цел да се унапреди почитувањето на човековите права и слободи на задржаните односно приведените лица во секоја Полициската страница е поставен постер со наслов “Ги знаете ли вашите права”. На Постерот, кој го има во секоја Полициска станица на највидливото место во станицата, на седум (7) јазици, се напишани основните 6 (шест) права, и тоа: 1. – да биде известен на јазик што го разбира за причините на лишување од слобода и за какво и да е обвинение против него; 2. – има право да молчи и да не сведочи против себе и против своите блиски; 3. – да се советува со адвокат и да има бранител за време на испитувањето; 4. – да биде известено неговото семејство или друго лице по избор; 5. – да биде прегледан од лекар; 6. – најкасно за 24 часа да биде изведен пред надлежен суд. За сите овие права, секој полициски службеник, кој е задолжен да работи со задржаните лица односно приведените во Полициската станица, мора да го извести или да му ги прочита правата. Доколку задржаното лице се повика на некое од правата, полицаецот мора тоа право и да му го овозможи, односно да направи се за да на задржаното односно приведеното лице, му се обезбеди почитување и заштита на човековите права и слободи во услови кога му е ограничена слободата на движење.
Евидентна е ангажираноста на Меѓународниот Комитет на Црвениот крст околу организирање и вклучување во семинари од областа на хуманитарното право, посебно за специјалната полициска единица “Тигар” и специјалната полициска единица за брзо распоредување, како и за останатиот полициски кадар на Министерството за внатрешни работи.

Исто така, повеќе домашни, а и меѓународни владини и невладини организации, постојано организираат семинари, трибини, работилници и слично, на кои, тема од сите аспекти на обука се човековите права, а најмногу од аспект на полициското постапување за време на извршувањето на надлежностите на полицијата, каде што активни партиципиенти се сите припадници на Министерството за внатрешни работи.
Во рамките на дополнителната и континуираната обука на полицијата на Министерството за внатрешни работи и во рамките на Елаборатите за обука на полицијата, посебен акцент е даден на почитувањето и заштитата на човековите права за време на применувањето на овластувањата на полицијата со потенцирање на темите: вовед во човековите права и општи прашања за човековите права, лишувањето од слобода, апсењето и задржувањето во контекст на ограничување на правото на слобода и движење, употребата на сила и средствата за присилба и огненото оружје во контекст на заштитата на правото на живот, човековите права за време на испрашувањето во контекст на обезбедување на можност за праведно судење и претпоставка за невиност, недискриминацијата во полициската работа од било каков аспект со посебно потенцирање на правата на вулнерабилните – ранливите групи – децата, жените, старите и лицата со посебни поттреби, арбитрерното мешање во приватниот живот од аспект на заштитата на правото на приватност и преписката, работа на полицијата во демократското општество потенцирајќи ги основите на демократијата, мултиетничкото општество и полицијата со потенцирање на правата на малцинствата, нивната застапеност и полициската етика како мал полициски устав за постапување на полицијата.
Министерството за внатрешни работи во соработка со невладиниот сектор, (Иницијативата за градење мир и демократија и Фондацијата “Фридрих Еберт” – Канцеларија Македонија) реализира Проект насловен “Партнери во мир и превенција”. Проектот го промовираше концептот на превенција на конфликти и рано предупредување со сензибилизирање на актери на локално ниво. Беа вклучени 50 припадници на полицијата од основен до висок старешински и раководен кадар и истите беа анонимно анкетирани за проектот. Целта на овој Проект беше детектирање на мислењата за новиот процес на децентрализација во Република Македонија, кој ќе ја зголеми и одговорноста на локалните актери вклучувајќи ја и полицијата.
Во однос на мултиетничката толеранција и работа на полицијата во мултиетничката средина организирани се работилници на тема “Полиција во мултиетничка средина”, како резултат на соработка помеѓу Министерството за внатрешни работи и невладиниот сектор – Здружението на граѓани “Центар за отворена комуникација” со ставање на посебен акцент на предизвикот на работата на полицијата во мултиетничката средина.
Од 2004 година, со измените на Кривичниот законик (“Службен весник на Република Македонија”, бр.19/04) во членот 122 дефинирано е кривичното дело “Семејно насилство”. Генерално, од еден аспект, во однос на дополнителната обука на полицијата за правата на жените, истите се третираат како дел од човековите права, но со посебен акцент на вулнерабилните – ранливите групи, а тоа се децата, жените, старите лица и лицата со посебни потреби. Во таа насока, за семејното насилство, сексуалната злоупотреба на жени и деца и трговијата со луѓе, Министерството за внатрешни работи во соработка со УНИЦЕФ, ФИООМ и невладини организации, организира и реализира повеќе семинари и работилници, во кои учесници се припадници на Министерството за внатрешни работи. Ваков вид на дополнителна обука се планира да се реализира и во 2005 година (види подетално I_F_10).
Исто така и Полициската академија како високообразовна државна установа од областа на безбедноста врши високо-образовна, научно-истражувачка и применувачка дејност, како и континуирано образование. На Полициската академија се образуваат кадри за потребите на Министерството за внатрешни работи и други органи, установи и правни лица кои вршат дејност од областа на безбедноста. На Академијата се остварува и континуирано образование за лица со веќе стекнат степен на образование преку спроведување на основна обука за полицаец, специјална обука и обука за раководење во подрачјето на безбедноста (менаџмент во безбедноста). Во сите нивоа на образование се вклучени наставни содржини од областа на човековите права, вклучително и за правата на жените и малцинствата (Уставно право,

Полиција и човековите права, Полициска етика и деонтологија, Виктимологија, Меѓународно право и меѓународни односи, Справување со конфликти, Европско право, Полициско право и примена на овластувањата, Полициска работа во мултиетничко општество, Полова разлика (свесност за разлики).
Во однос на затворскиот персонал, во Република Македонија е формиран Тренинг центар за обука на затворскиот персонал, каде се врши сеопфатна едукација, обновување и проверка на знаењата на затворскиот персонал.
е)
Во затворскиот систем на Република Македонија е гарантирано хуманото постапување со притворените лица, како и водење сметка да не се навредува нивната личност и достоинство.
Имено, согласно одредбите на Законот за извршување на санкциите (“Службен весник на Република Македонија”, бр. 03/97 и 23/99) се забранува секој облик на мачење, нечовечно или понижувачко однесување и казнување, колективно казнување, како и употребата на средства на присилба како казна, за да се заштити психофизичкиот и моралниот интегритет на притвореното лице како и почитување на човековата личност и достоинство.
За непочитување на правата на притворените лица (исто како на осудените) од страна на затворскиот персонал, против службеното лице кое нив ги повредило се води казнена постапка (дисциплинска или друга).
Притворените лица жртви на тортура и други облици на нечовечко и понижувачко однесување и казнување заштитата на своите права ја остваруваат врз основа на одредбата од член 50 од Уставот според која, секој граѓанин може да се повика на заштита на слободите и правата утврдени со Уставот, пред судовите и пред Уставниот суд на Република Македонија, во постапка заснована врз начелата на приоритет и итност.
Во случаите кога тортурата и другите облици на нечовечко однесување содржат обележја на кривично дело, правото на заштита притвореното лице може да го оствари со поднесување на кривична пријава до јавниот обвинител, а за делата за кои што е предвидено гонење по приватна тужба, со доставување на приватна тужба до судот. За кривичните дела за кои гонењето се превзема по службена должност, во случај кога јавниот обвинител ќе ја отфрли пријавата, жртвата односно оштетениот има право да го превземе гонењето како супсидијарен тужител. Доколку како резултат од стореното кривично дело лицето претрпело штета, тоа има право до кривичниот суд да поднесе предлог за остварување на имотно-правното барање, а доколку биде упатен на спор, за таквото барање ќе се одлучува во граѓанска парница според општите одредби за надомест на штета.
Во случај кога тортурата и другите облици на нечовечко или понижувачко однесување или казнување заштитата може да се оствари и преку Народниот правобранител, (членови 24, 31, 32 од Законот за народниот правобранител) кој според Уставот ги штити слободите и правата на граѓаните кога тие се повредени со акт или дејствие на органите на државната управа или органи и организации што имаат јавни овластувања. Ако Народниот правобранител констатира дека се повредени уставните и законските права на притворените лица, може да предложи поведување на дисциплинска постапка против службеното лице, односно да поднесе барање до јавниот обвинител за покренување на кривична постапка против тоа лице.
Исто така, согласно членот 20 од Законот за јавното обвинителство (“Службен весник на Република Македонија”, бр. 38/04), во остварувањето на функцијата на гонење на сторителите на кривични дела и на други со закон утврдени казниви дела, јавниот обвинител е надлежен да се грижи за доследно спроведување на санкциите изречени за казниви дела и за заштита на правата на лицата спрема кои е определена мерката притвор.
Од аспект на примената на меѓународните стандарди за превенција од тортура и друго нечовечко постапување или казнување види подетално I_H_12.
